魏了翁<s1>水调歌头<s2>山岳会元气，初度首王春。</s>扶持许大穹壤，全德付耆英。</s>二万九千日力，四百八旬甲子，酿此杰魁人。</s>玉剑卧霜斗，金锁挚天扃。</s>学宗师，人气脉，国精神。</s>不应闲处袖手，试与入经纶。</s>磊落蟠溪感遇，迢递彭岁月，远到漆园椿。</s>用舍关时运，一片老臣心。
京镗<s1>水调歌头<s2>百堞龟城北，江势远连空。</s>杠梁济涉，浑似溪涧饮长虹。</s>覆以飞华宇，载以鱼浮叠石，守护有神龙。</s>好看发源水，滚滚尽流东。</s>司马氏，凌云气，盖群公。</s>当年题柱，从此奏赋动天容。</s>果驾轺车使蜀，能致诸蛮臣汉，邛道仍通。</s>寄语登桥者，努力继前功。
徐冲渊<s1>水调歌头<s2>穷达付天命，生死见交情。</s>人今老矣，□□狗苟与蝇营。</s>赢得一头霜雪。</s>闲却五湖风月。</s>鸥鸟负前盟。</s>颜厚已如甲，太息误平生。</s>想箕山，怀颍水，挹馀清。</s>只今归去，沧浪深处濯吾缨。</s>笑抚山中泉石。</s>细说人间荆棘。</s>有道苦难行。</s>好补青萝屋，且占白云耕。
吴潜<s1>水调歌头<s2>榆塞脱忧责，兰径遂游嬉。</s>吾年逾六望七，休退已称迟。</s>日日登山临水，夜夜早眠晏起，岂得不便宜。</s>有酒数杯酒，无事一枰棋。</s>休更□，世途恶，宦久羁。</s>□深林密，去路人物两忘机。</s>昨日既盟鸥鹭，今日又盟猿鹤，终久以为期。</s>蜀魄不知我，犹道不如归。
魏了翁<s1>水调歌头<s2>古说士夫郡，犹欠殿头魁。</s>记曾分付公等，行矣勉之哉。</s>世事弈棋无定，甲子循还复尔，不免且低回。</s>人物价自定，万事付衔杯。</s>试与公，同握手，上春台。</s>繁红丽紫何限，转首便尘埃。</s>欲识化工定处，须向报秋时节，未用较先开。</s>休道屋犹矮，卿相个中来。
汪莘<s1>水调歌头<s2>听说古时月，皎洁胜今时。</s>今人但见今月，也道似琉璃。</s>君看少年眸子，那比婴儿神彩，投老又堪悲。</s>明月不在盛，玉斧亦何为。</s>约东坡，招太白，试寻思。</s>凭谁斫却，里面桂影数千枝。</s>忆在无怀天上，仍向有虞宫殿，看月到陈隋。</s>别有一轮月，万古没成亏。
无名氏<s1>水调歌头<s2>今日小春月，後日是周正。</s>瑞蔼挹仙堂上，崧岳喜生申。</s>文物师垣宅相，诗礼枢庭世胄，冰骨玉精神。</s>浩气凌牛斗，胸次凡尘。</s>郭中书，广成子，李长庚。</s>勋业词章福寿，直上等三人。</s>松菊亭前诗酒，梅竹园中翰墨，时复萃嘉宾。</s>人指屏山下，双桂一灵椿。
杨泽民<s1>风流子<s2>佳胜古钱塘。</s>帝居丽，金屋对昭阳。</s>有风月九衢，凤皇双阙，万年芳树，千雉宫墙。</s>户十万，家家堆锦绣，处处鼓笙簧。</s>三竺胜游，两峰奇观，涌金仙舸，丰乐霞觞。</s>芙蓉城何似，楼台簇中禁，帘卷东厢。</s>盈望虎貔分列，鸳鹭成行。</s>向玉宇夜深，时闻天乐，绛霄风软，吹下炉香。</s>惟恨小臣资浅，朝觐犹妨。
牟<s1>水调歌头<s2>表海归来後，眠食喜清安。</s>身轻於鹄，上下山北与山南。</s>何必交梨火枣，自是霜筠雪柏，岁晚越坚完。</s>摩诘本无病，微笑指蒲团。</s>天有意，留一老，殿诸贤。</s>平生出处何似，试把二苏看。</s>惟有黄门最贵，况是庞眉寿□，九秩阅人间。</s>持此公寿，即是寿元元。
王义山<s1>乐语<s2>端的长春春不老。</s>玉颊微红，酒晕精神好。</s>多谢天工相懊恼。</s>花间不问春迟早。</s>风外新篁摇翠葆。</s>长乐宫边，绿阴笼驰道。</s>此际称觞非草草。</s>绛仙亲下蓬莱岛。
李弥逊<s1>水调歌头<s2>松柏渐成趣，红紫勿齐开。</s>花神靳惜芳事，日日待公来。</s>遥想金葵侧处，素月华灯相照，妆影满歌台。</s>馀韵写宫徵，飞落远山隈。</s>逃禅客，尊中尽，厌长斋。</s>且愁风絮，断送春色揽离怀。</s>命驾何妨千里，只恐行云碍辙，直磴插崔嵬。</s>手拍阳春唱，隔岸借残杯。
李刘<s1>鱼游春水<s2>湖南三千里。</s>百万人家争送喜。</s>元戎初度，和气水流山峙。</s>荆楚中间寿域开，翼轸傍边台躔起。</s>崧岳降神，维箕骑尾。</s>见说君王注倚。</s>问舟楫，盐梅谁是。</s>国人争望周公，东归几几。</s>功名多载旗常上，福禄平分天壤里。</s>家家弦管，年年弧矢。
刘辰翁<s1>水调歌头<s2>先生岂我辈，造物乃其徒。</s>荷衣自放林壑，亦未弃银鱼。</s>留得东篱晚节，笑倒龙山秃帽，一醉插茱萸。</s>天下有大老，携手盍归乎。</s>别头经，三昼梦，一编书。</s>向之麟者止矣，且看老溪图。</s>历遍後天既未，依约明朝三五，乾体适当符。</s>还以奉公寿，不是讲鹅湖。
杨无咎<s1>水调歌头<s2>芗林有何好，花蕊不惊秋。</s>千章云木，长见密叶翠光流。</s>中有三朝勋旧，早岁辞荣轩冕，归伴赤松游。</s>不羡鸳鸯侣，锺听景阳楼。</s>问向来。</s>麟阁上，凤池头。</s>有谁能继，向来解印似苏州。</s>自是英姿绝俗，非我与时违异，何用衣羊裘。</s>况得长生趣，千岁有怀忧。
刘辰翁<s1>水调歌头<s2>造物反乎覆，白首困耆英。</s>吟风赏月石上，一笑再河清。</s>一百八盘道路，二十四桥歌舞，身世梦堪惊。</s>独酌未能醉，已醉蓦然醒。</s>别与老，惊相见，几回新。</s>来时燕栖未稳，满耳又蝉声。</s>闲忆钱塘江上，两点青山欲白，血石起鞭霆。</s>此事复安在，相对说平生。
魏了翁<s1>水调歌头<s2>烟雨敛江色，江水大於杯。</s>蓬窗一枕霄梦，忽忽到无怀。</s>苦被江头新涨，推起天涯倦客，万里片帆开。</s>收用到我辈，天下岂无才。</s>路漫漫，行又止，信还猜。</s>渊鱼得失有分，须载月明回。</s>寄语鹤山亲友，若访吾庐花柳，为我扫烟埃。</s>去去党无辱，振袂早归来。
张继先<s1>水调歌头<s2>高真留妙诀，达士济群迷。</s>心清行洁，天人凡圣尽皈依。</s>不在搬精运气，不在飞罡蹑斗，心乱转狐疑。</s>但要除邪妄，心地合神祗。</s>悟真空，离世网，绝关机。</s>养吾浩气，驱雷役电震天威。</s>混合百神归一，一念通天彻地，方始了无为。</s>叱咤生风雨，玩世挟明时。
陈德武<s1>水调歌头<s2>日色隐花萼，清夜宴华晴。</s>梁州新曲初就，锦瑟按银筝。</s>中坐太真妃子，列坐亲封秦虢，歌笑尽倾城。</s>百斛金尊倒，一醉玉山倾。</s>扶上马，东小玉，右双成。</s>绛纱笼烛高照，宫漏已三更。</s>抱得禄儿归去，酒醒三郎何处，忽听鼓鼙惊。</s>可惜马嵬恨，不得寄丹青。
李处全<s1>水调歌头<s2>金节照南国，画戟壮陪都。</s>严谯古角霜晓，雄胜压全吴。</s>葱倩采香古径，缥缈折梅新奏，春事早关渠。</s>谁识使君意，行乐与民俱。</s>披绣幌，薰宝篆，引琼酥。</s>黄堂富暇，宾幕谈笑足欢娱。</s>看取十行丹诏，遥指五云深处，归路接亨衢。</s>玉佩映鸳缀，不老奉轩虞。
京镗<s1>水调歌头<s2>与蜀有缘法，见我眼俱青。</s>征车到处，弦管无限作离声。</s>自笑四年留滞，漫说三边安静，分阃愧长城。</s>一念天地阔，万事羽毛轻。</s>欲归去，诗入社，酒寻盟。</s>双鬓，老矣祗觉壮心惊。</s>虽是东西惟命，已断行藏在己，何必问君平。</s>举似铜梁守，怀抱好同倾。
刘源<s1>水调歌头<s2>几载沧江梦，此夕复经过。</s>双台双峙如画，空翠滴晴波。</s>不是先生高节，激起清风千古，汉鼎复如何。</s>矫首望天际，烟树翠婆娑。</s>危楼下，数不尽，去帆多。</s>人人惊肉生髀，却日欲挥戈。</s>谁识矶边泉石，别有壶中天地，烟雨一青蓑。</s>自笑亦华发，三叹吊岩阿。
王千秋<s1>水调歌头<s2>壮日遇重九，跃马□欢游。</s>如今何事多感，双鬓不禁秋。</s>目断五陵台路，无复临高千骑，鼓吹簇轻裘。</s>霜露下南国，淮汉绕神州。</s>钓松鲈，斟郢酒，听吴讴。</s>壮心铄尽，今夕重见紫茱羞。</s>月落笳鸣沙碛，烽静人耕榆塞，此志恐悠悠。</s>拟欲堕清泪，生怕菊花愁。
刘克庄<s1>水调歌头<s2>岁晚太玄草，深悔赋长杨。</s>向来户外之屦，已饱各飞扬。</s>阁上青藜安在，院里金莲去矣，且爱短檠光。</s>衰懒倦宾客，谁访老任棠。</s>叹时人，怜黠小，笑鲐黄。</s>汝曹变灭臭腐，侬底愈芬香。</s>苦羡阿龙则甚，学取幼安亦可，坐穴几藜床。</s>零落雁行小，敢不举君觞。
李曾伯<s1>水调歌头<s2>两岁是六帙，万里客他州。</s>一眉新月西挂，又报桂花秋。</s>想见吴中稚子，已办秫田数顷，更种橘千头。</s>堪笑新亭酒，空效楚人囚。</s>饭甘粗，衣任恶，卧从湫。</s>世缘道眼看破，闻早问先畴。</s>这服清凉散子，多在病坊弗悟，美甚时瘳。</s>膏秣归盘去，无乐亦无忧。
王义山<s1>水调歌头<s2>宇宙邮亭耳，游子问舟归。</s>滩上滩下，转柁欲速□□迟。</s>安得泛河一叶，寻见江南归处，多只是旬馀。</s>此身无地著，惊浪湿征衣。</s>独张翰，见风起，早知机。</s>谁把乘舟，偏重良策济明时。</s>夷岛人烟相接，恰在永嘉上浦，猛忆浩然诗。</s>乡闾万馀里，失路一相悲。
柳永<s1>归去来<s2>初过元宵三五。</s>慵困春情绪。</s>灯月阑珊嬉游处。</s>游人尽，厌欢聚。</s>凭仗如花女。</s>持杯谢，酒朋诗侣。</s>馀酲更不禁香醑。</s>歌筵罢，且归去。
吕渭老<s1>水调歌头<s2>解衣同一笑，聊复起厨烟。</s>醉乡何处，与君舒啸入壶天。</s>长怪时情狭隘，杯酒岂容我辈，不上谪仙船。</s>雅志念湖海，小艇一丝竿。</s>夜迢迢，灯烛下，几心闲。</s>平生得处，不在内外及中间。</s>点检春风欢计，惟有诗情宛转，馀事尽疏残。</s>彩笔题桐叶，佳句问平安。
辛弃疾<s1>水调歌头<s2>官事未易了，且向酒边来。</s>君如无我，问君怀抱向谁开。</s>但放平生丘壑，莫管旁人嘲骂，深蛰要惊雷。</s>白发还自笑，何地置衰颓。</s>五车书，千古饮，百篇才。</s>新词未到，琼瑰先梦满吾怀。</s>已过西风重九，且要黄花入手，诗兴未关梅。</s>君要花满县，桃李趁时栽。
李曾伯<s1>水调歌头<s2>风卷江湖浪，举足是羊肠。</s>峡山知在何处，榛莽更凄凉。</s>不为渊明五斗，直为班超万里，雅志未能忘。</s>耿耿富襟抱，行计有诗囊。</s>溯吴头，逾楚尾，界瞿塘。</s>从他昵昵燕语，留不住征樯。</s>芳草天涯弥望，着我飞凫来去，在在可徜徉。</s>持此见刘表，抵掌与谈王。
倪<s1>水调歌头<s2>风卷暮云尽，镜净一天秋。</s>试把鹅黄新酒，细酌散闲愁。</s>西望群山千叠，眇眇飞鸿没处，爽气与俱浮。</s>且尽尊中绿，不用叹淹留。</s>对西风，歌妙曲，意绸缪。</s>万顷烟云奇变，所得过封侯。</s>何事苦萦名利，便合绿蓑青笠，投绂早归休。</s>他日君寻我，小艇钓寒流。
吴潜<s1>水调歌头<s2>勋业竟何许，日日倚危楼。</s>天风吹动襟袖，身世一轻鸥。</s>山际云收云合，沙际舟来舟去，野意已先秋。</s>很石痴顽甚，不省古今愁。</s>郗兵强，韩舰整，说徐州。</s>但怜吾衰久矣，此事恐悠悠。</s>欲破诸公磊块，且倩一杯浇酹，休要问更筹。</s>星斗阑干角，手摘莫惊不。
程准<s1>水调歌头<s2>船系钓台下，身寄碧云端。</s>胸中千古风月，笔下助波澜。</s>唤起羊裘仙魄，来伴蝉冠清影，星阁倚阑干。</s>上想中兴事，名节重於山。</s>濯沧浪，开玉鉴，照朱颜。</s>平生多少英气，直欲斩楼兰。</s>尽道诗书元帅，好作经纶上衮，勋业秉华丹。</s>霄汉展鸾翼，雷雨震龙蟠。
向子<s1>水调歌头<s2>飘飘任公子，爽气欲横秋。</s>向日携诗过我，知不是凡流。</s>筑室清江西畔，巧占一川佳处，胜士日追游。</s>邀我出门去，柱月上新楼。</s>烂银盘，从树杪，出云头。</s>好是风流从事，同醉入青州。</s>须信人生如幻，七十古来稀有，销得几狐裘。</s>谁似芗林老，无喜亦无忧。
赵希蓬<s1>水调歌头<s2>熟见蟠桃几，岁阅大椿千。</s>鞭鸾间出簇拥，仙仗蔼丝弦。</s>落尽纨罗习气，都把诗书酝籍，忧念到闾阎。</s>人物降崧岳，文采焕奎躔。</s>抟扶摇，游汗漫，气飘然。</s>珠曹莲区区，州县步难淹。</s>鹗荐交腾当路，凤诏飞来伊夕，称寿萃群仙。</s>事业登黄阁，图绘上凌烟。
魏了翁<s1>水调歌头<s2>桃李眩春昼，松柏傲霜时。</s>春妍不必皆是，晚秀未为非。</s>画斧河边瘴雾，叱驭关前险阻，马竭复人疲。</s>胡不效侪等，趣取好官为。</s>居之安，于胥乐，咏而归。</s>毡裘舌成市，书史俨相围。</s>月淡秋亭烽影，日静春斋铃索，未听杜鹃啼。</s>美酒无深巷，莫道不吾知。
曾布<s1>水调歌头<s2>向红尘里，有喧呼攘臂，转声辟众，莫遣人冤滥，杀张室，忍偷生。</s>僚吏惊呼呵叱，狂辞不变如初，投身属吏，慷慨吐丹诚。</s>仿佛缧绁，自疑梦中，闻者皆惊叹，为不平。</s>割爱无心，泣对虞姬，手戮倾城宠，翻然起死，不教仇怨负冤声。
崔敦礼<s1>水调歌头<s2>倚棹太湖畔，踏月上垂虹。</s>银涛万顷无际，渺渺欲浮空。</s>为问瀛洲何在，我欲骑鲸归去，挥手谢尘笼。</s>未得世缘了，佳处且从容。</s>饮湖光，披晓月，抹春风。</s>平生豪气安用，江海兴无穷。</s>身在冰壶千里，独倚朱栏一啸，惊起睡中龙。</s>此乐岂多得，归去莫匆匆。
刘克庄<s1>水调歌头<s2>半世惯歧路，不怕唱阳关。</s>朝来印绶解去，今夕枕初安。</s>莫是散场优孟，又似下棚傀儡，脱了戏衫还。</s>老去事多忘，公莫笑师丹。</s>笔端花，胸中锦，两消残。</s>江湖水草空旷，何必养天闲。</s>久苦诸君共事，更尽一杯别酒，风露夜深寒。</s>回首行乐地，明日隔云山。
李曾伯<s1>水调歌头<s2>一番蓼花雨，几阵桂枝风。</s>杖藜多暇，准拟同醉小山重。</s>底事阮郎清致，苦托休文瘦损，咫尺阻西东。</s>秋色浩如许，岂可欠诗翁。</s>门前事，都莫问，付杯中。</s>纷纷蛮触等耳，富贵大槐宫。</s>何惜振衣而起，相与凭栏一笑，抵掌共谈空。</s>佳客傥不至，推枕卧云松。
米芾<s1>水调歌头<s2>砧声送风急，蟋蟀思高秋。</s>我来对景，不学宋玉解悲愁。</s>收拾凄凉兴况，分付尊中，倍觉不胜幽。</s>自有多情处，明月挂南楼。</s>怅襟怀，横玉笛，韵悠悠。</s>清时良夜，借我此地倒金瓯。</s>可爱一天风物，遍倚阑干十二，宇宙若萍浮。</s>醉困不知醒，枕卧江流。
吴潜<s1>水调歌头<s2>已是三堪乐，更是百无忧。</s>山朋溪友呼酒，互劝复争酬。</s>钓水肥鲜鳊鳜，采树甘鲜梨栗，一齐收。</s>树底飞轻盖，溪上放轻舟。</s>笑鸱夷，名已谢，利还谋。</s>蜗蝇些小头角，何事被渠钩。</s>春际鹭翻蝶舞，秋际猿啼鹤唳，物我共悠悠。</s>倚棹明当发，归梦落三洲。
李曾伯<s1>水调歌头<s2>壁垒壮西塞，形势古州来。</s>九重庙算经远，边隙肯轻开。</s>整顿金城千仞，遮护风寒数处，蛇豕敢当哉。</s>惆怅倚长剑，扫未尽烟埃。</s>骑连营，桥列栅，木成排。</s>老酋鱼釜视我，孰与障吾淮。</s>横槊冲围四出，北府牢之何勇，新进喜多才。</s>老子何归矣，击壤乐春台。
李弥逊<s1>水调歌头<s2>不见隐君子，一月比三秋。</s>惊涛如许，梦魂无路绝横流。</s>安得如云长翮，命驾不须千里，上下逐君游。</s>此计杳难就，注目倚江楼。</s>西风里，多少恨，寄歌头。</s>飞奴接翼，为我三度下南州。</s>正是天寒日暮，独钓一江残雪，风猎碧莎裘。</s>和子浩然句，一酌散千忧。
甄良友<s1>水调歌头<s2>直节傲山雪，偃盖咏松风。</s>天香真色来报，春信月明中。</s>六七日分景纬，五百年间英气，相值产维崧。</s>君子中庸也，天下有胡公。</s>把州麾，将漕计，简渊衷。</s>淳熙新政，往风虎，趁云龙。</s>底用玉卮卜寿，看取天然难老，高竹与长松。</s>更有红梅实，调鼎告成功。
李曾伯<s1>水调歌头<s2>昨夜虽三五，宝鉴未纯全。</s>今宵既望，兔魄才是十分圆。</s>又得平滩系缆，冷浸玻璃千顷，表里一壶天。</s>扶惫蓬窗下，拼却夜深眠。</s>想嫦娥，应笑我，鬓苍然。</s>平生修玩，犹记历历旧山川。</s>安得乘槎访斗，问讯广寒宫殿，怅未了尘缘。</s>愿赐长生药，换我骨为仙。
张耒<s1>风流子<s2>木叶亭皋下，重阳近，又是捣衣秋。</s>奈愁入庾肠，老侵潘鬓，谩簪黄菊，花也应羞。</s>楚天晚，白苹烟尽处，红蓼水边头。</s>芳草有情，夕阳无语，雁横南浦，人倚西楼。</s>玉容，知安否，香笺共锦字，两处悠悠。</s>空恨碧云离合，青鸟沈浮。</s>向风前懊恼，芳心一点，寸眉两叶，禁甚闲愁。</s>情到不堪言处，分付东流。
魏了翁<s1>水调歌头<s2>天地一大物，扶植要人才。</s>人才谁是，不肯随俗强追陪。</s>与我言兮我愿。</s>莫我知兮谁怨。</s>全仗帝为媒。</s>此意久寥阔，今见者留台。</s>笏围腰，书创屋，骑笼街。</s>时贤白尽须发，老子抑名斋。</s>更取堂名淇绿。</s>要把北山万竹。</s>一日倚云栽。</s>自处只如此，将相任时来。
李纲<s1>水调歌头<s2>物我本虚幻，世事若俳谐。</s>功名富贵，当得须是个般才。</s>幸有山林云水，造物端如有意，分付与吾侪。</s>寄语旧猿鹤，不用苦相猜。</s>醉中适，一杯尽，复一杯。</s>坐间有客，超诣言笑可忘怀。</s>况是清风明月，如会幽人高意，千里自飞来。</s>共笑陶彭泽，空对菊花开。
杨炎正<s1>水调歌头<s2>杖屦觅春色，行遍大江西。</s>访花问柳，都自无语欲成蹊。</s>不道七州三垒，今岁五风十雨，全是太平时。</s>征辔晚乘月，渔钓夜垂丝。</s>诗书帅，坐围玉，尘挥犀。</s>兴方不浅，领袖风月过花期。</s>只恐梅梢青子，已露调羹消息，金鼎待公归。</s>回首腾王阁，空对落霞飞。
王之望<s1>风流子<s2>江国东风早，芳菲又，迤逦报寒梅。</s>正元气孕和，小春归候，数丁千载，喜动三台。</s>向此际，上天开景运，王国产英材。</s>想崇岳洞天，暗书苔藓，海山烟雨，空锁楼台。</s>煌煌天人表，琼林与瑶树，照映庭槐。</s>中有丽天星斗，惊世风雷。</s>况朱颜绿发，年光鼎盛，绣裳华衮，人望归来。</s>好对玳筵满举，眉寿觥。
范成大<s1>水调歌头<s2>万里筹边处，形胜压坤维。</s>恍然旧观重见，鸳瓦拂参旗。</s>夜夜东山衔月，日日西山横雪，白羽弄空晖。</s>人语半霄碧，惊倒路傍儿。</s>分弓了，看剑罢，倚阑时。</s>苍茫平楚无际，千古锁烟霏。</s>野旷岷江动，天阔崤函云拥，太白暝中低。</s>老矣汉都护，却望玉关归。
辛弃疾<s1>水调歌头<s2>文字觑天巧，亭榭定风流。</s>平生丘壑，岁晚也作稻粱谋。</s>五亩园中秀野，一水田将绿绕，不胜秋。</s>饭饱对花竹，可是便忘忧。</s>吾老矣，探禹穴，欠东游。</s>君家风月几许，白鸟去悠悠。</s>插架牙签万轴，射虎南山一骑，容我揽不。</s>更欲劝君酒，百尺卧高楼。
无名氏<s1>水调歌头<s2>天地锺奇秀，山泽有儒仙。</s>词锋前驱万马，三度奏捷菊花天。</s>信是文场敏手，如把枭卢对掷，高叱便回旋。</s>一点英雄气，四顾浩无边。</s>长羡君，先我著，祖生鞭。</s>今朝尊酒持劝，岂特颂长年。</s>要入兰宫妙选，共向集英殿里，玉陛听胪传。</s>姓字标黄甲，香墨照人鲜。
赵鼎<s1>水调歌头<s2>屋下疏流水，屋上列青山。</s>先生跨鹤何处，窈窕白云间。</s>采药当年三径，只有长松绿竹，霜吹晚萧然。</s>举酒高台上，彷佛揖群仙。</s>转银汉，飞宝鉴，溢清寒。</s>金波万顷不动，人在玉壶宽。</s>我唱君须起舞，要把嫦娥留住，相送一杯残。</s>醉矣拂衣去，一笑渺人寰。
魏了翁<s1>水调歌头<s2>世界要扶助，人物载耆英。</s>茫茫四海，谁识今代有宠臣。</s>万顷青湖佳气，一片紫岩心事，天付与斯人。</s>耸耸铁冠吏，表表白云卿。</s>海沮漳，城汉郢，宅峨岷。</s>规摹妙处，胸次纳纳几沧瀛。</s>未说令公二纪，先看武公百岁，年与学俱新。</s>星弁百僚准，天宇四时春。
管鉴<s1>水调歌头<s2>凉意在何许，高柳荫汀洲。</s>移船藕花深处，待得月如钩。</s>一抹晚山残照，十顷醉红香绿，百列琼舟。</s>浩歌激苍莽，豪气溢神州。</s>泛芙蓉，依绿水，并英游。</s>明年此会，可怜独是贾胡留。</s>赖有瀛洲仙子，少驻云霄高步，相与慰沈浮。</s>富贵傥来尔，有酒且相酬。
周邦彦<s1>风流子<s2>新绿小池塘。</s>风帘动，碎影舞斜阳。</s>羡金屋去来，旧时巢燕，土花缭绕，前度莓墙。</s>绣阁凤帏深几许，曾听得理丝簧。</s>欲说又休，虑乖芳信，未歌先咽，愁近清觞。</s>遥知新妆了，开朱户，应自待月西厢。</s>最苦梦魂，今宵不到伊行。</s>问甚时说与，佳音密耗，寄将秦镜，偷换韩香。</s>天便教人，霎时厮见何妨。
刘过<s1>水调歌头<s2>文采汉机轴，人物晋风流。</s>丈夫有此，便可谈笑觅封侯。</s>试问湘南水石，今古阅人多矣，曾见此公不。</s>名姓出天上，声誉塞南州。</s>斩楼兰，擒颉利，志须酬。</s>青衫何事，犹在楚尾与吴头。</s>闻道长安灞水，尽是三槐风月，好奉板舆游。</s>此曲为君寿，为我唤歌喉。
刘仲讷<s1>水调歌头<s2>昨夜乘秋兴，长啸驭清风。</s>飘然玉宇虚廓，忽到广寒宫。</s>解后娥相见，为问中秋诞节，奇特世难同。</s>底事长庚梦，独占此宵中。</s>呼金兔，寻玉策，检前踪。</s>自从盘古有月，便有此山仙翁。</s>公向人间游戏，月在天衢来往，清气每相通。</s>明月既无尽，公寿亦无穷。
李曾伯<s1>水调歌头<s2>行客送行客，况又值新秋。</s>莼乡此去万里，先我上扁舟。</s>三载乌奴聚首，异县乡情对语，乘月几登楼。</s>去去远蜀口，日日望吴头。</s>丹青手，描不就，此离愁。</s>半生萍梗江汉，别恨最绸缪。</s>远水长空一色，风顺波平如掌，雁序际天游。</s>故旧有相问，犹滞剑南州。
丘<s1>水调歌头<s2>一雁破空碧，秋满荻花洲。</s>淮山淡扫，欲颦眉黛唤人愁。</s>落日归云天外，目断清江无际，浩荡没轻鸥。</s>有恨寄流水，无泪学羁囚。</s>望石城，思东府，话西州。</s>平芜千里，古来佳处几回秋。</s>歌舞当年何在，罗绮一时同尽，梦幻两悠悠。</s>杯到莫停手，唯酒可忘忧。
赵彦端<s1>水调歌头<s2>淦水定何许，楼外满晴岚。</s>落霞蜚鸟无际，新酒为谁甘。</s>闻道居邻玉笥，下有芝田琳苑，光景照江南。</s>已转丹砂九，应降素云三。</s>忆畴昔，翻舞袖，纵剧谈。</s>玉壶倾倒，香务黄菊酿红柑。</s>好在当时明月，只有炉薰一缕，缄寄可同参。</s>剩肯南游不，蓬海试穷探。
舒邦佐<s1>水调歌头<s2>问讯金华伯，自是地行仙。</s>只为朱轮画戟，句引到湘川。</s>用个狎鸥心地，做就烹鲜时政，民化我何言。</s>但贵衡阳纸，纸落尽云烟。</s>对湖天，梅索笑，月还圆。</s>旧时岳生申甫，重到是前缘。</s>快洗瑶觥一醉，唤个鹤仙起舞，骑取上花砖。</s>春秋更多少，庄木八千年。
无名氏<s1>水调歌头<s2>早是玉堂客，犹著侍臣冠。</s>便为霖去亦晚，何况此身闲。</s>胸次光风霁月，意味满庭芳草，体用两相关。</s>坐对粤山好，名更重於山。</s>寿生申，霜肃晓，露宾寒。</s>从教重九过了，政有菊堪餐。</s>日绕东篱笑傲，香共秋容淡薄，晚节要人看。</s>久不见贾谊，天已问平安。
苏轼<s1>水调歌头<s2>安石在东海，从事鬓惊秋。</s>中年亲友难别，丝竹缓离愁。</s>一旦功成名遂，准拟东还海道，扶病入西州。</s>雅志困轩冕，遗恨寄沧洲。</s>岁云暮，须早计，要褐裘。</s>故乡归去千里，佳处辄迟留。</s>我醉歌时君和，醉倒须君扶我，惟酒可忘忧。</s>一任刘玄德，相对卧高楼。
戴翼<s1>水调歌头<s2>嵩岳周王佐，昴宿汉宗臣。</s>从来间世英杰，出则致升平。</s>况我皇华直指，元是福星出现，来此活生灵。</s>五百岁初度，十一郡欢忻。</s>挽西江，苏涸辙，洗尘埃。</s>笑谈顷刻间宜，宇宙变为春。</s>泽满赣川无限，福与崆峒齐耸，颂咏几多人。</s>潋滟一卮寿，愿早秉洪钧。
葛长庚<s1>水调歌头<s2>二月一番雨，昨夜一声雷。</s>枪旗争展，建溪春色占先魁。</s>采取枝头雀舌，带露和烟捣碎，炼作紫金堆。</s>碾破香无限，飞起绿尘埃。</s>汲新泉，烹活火，试将来。</s>放下兔毫瓯子，滋味舌头回。</s>唤醒青州从事，战退睡魔百万，梦不到阳台。</s>两腋清风起，我欲上蓬莱。
李曾伯<s1>水调歌头<s2>三蜀最佳处，昌是海棠州。</s>清香燕寝闲暇，人与地风流。</s>十万人家寿域，六七十翁儿状，眉寿祝公侯。</s>谁为语廊庙，且许寇恂留。</s>过书云，才几日，纪千秋。</s>祖孙卮酒相贺，庆事袭箕裘。</s>自有诗书万卷，安用田园千顷，松菊足优游。</s>持以寿公者，梅萼伴清修。
无名氏<s1>水调歌头<s2>泽国嫩寒月，天气小阳春。</s>萱堂今朝生日，瑞霭郁轮。</s>身佩铜章墨绶，手捧霞觞玉液，献寿太夫人。</s>且喜藤舆稳，共戏彩衣新。</s>发垂鹄，瞳点漆，倍精神。</s>麻姑来庆，笑道沧海几扬尘。</s>伫看起居八座，更好回班百辟，异数耸朝绅。</s>此母生此子，再拜谢宸恩。
翁溪园<s1>水调歌头<s2>丹鹤结青士，玄鹿侍苍官。</s>寿仙堂下，应伴凫戏莱斑。</s>麟记当年绣绂，燕剪今朝彩胜，淑气逐椒盘。</s>孕毓阳和粹，独占一春先。</s>平淮了，勋业盛，傲东山。</s>中原犹待经略，趣诏凤池还。</s>更数尧阶五荚，又上华封三祝，千载圣须贤。</s>即拜玉枝赐，长冠紫宸班。
高翥<s1>秋日田父辞<s2>少妇蓝旋染裙。</s>大儿敲葛自浆巾。</s>新摘摘，笑欣欣。</s>相唤相呼看赛神。
杨炎正<s1>水调歌头<s2>一笛起城角，吹破小梅愁。</s>东风犹未，谁遣春信到吾州。</s>闻得东来千骑，鼓舞儿童竹马，和气与空浮。</s>桃李未阴处，准拟种千头。</s>今太守，宋人物，晋风流。</s>政成谈笑，不妨高兴在南楼。</s>只恐蓬莱仙伯，合侍玉皇香案，难作寇恂留。</s>约住紫泥诏，凭轼且优游。
吴潜<s1>水调歌头<s2>有客抱幽独，高立万人头。</s>东湖千顷烟雨，占断几春秋。</s>自有茂林修竹，不用买花沽酒，此乐若为酬。</s>秋到天空阔，浩气与云浮。</s>叹吾曹，缘五斗，尚迟留。</s>练江亭下，长忆闲了钓鱼舟。</s>矧更飘摇身世，又更奔腾岁月，辛苦复何求。</s>咫尺桃源隔，他日拟重游。
侯置<s1>水调歌头<s2>天地孕冲气，霜雪实嘉平。</s>粹然经世材具，应为圣时生。</s>妙处为仁受用。</s>颠倒纵横无壅。</s>一笑泮春冰。</s>袖手无一语，四海已倾情。</s>紫岩老，游戏事，悟诚明。</s>当年夷夏高仰，玉振更金声。</s>家有渊骞高第。</s>可但闻诗闻礼。</s>衣钵要相承。</s>周绚馀彩，商鼎味新羹。
刘辰翁<s1>水调歌头<s2>明月隔千里，风动帐纹开。</s>故人锦字如梦，梦转雁初来。</s>倚遍西山朝爽，行过石头旧渡，久别忽经怀。</s>不得与之语，日夕独持杯。</s>调绿水，歌白雪，有心哉。</s>也知尻高啄俯，无计脱尘埃。</s>狗尾貂蝉满座，贝带弄粉，一舆一臣台。</s>岁晚不如愿，谁更忿灰堆。
韩元吉<s1>水调歌头<s2>落日澹芳草，烟际一鸥浮。</s>西湖好处，君去千里为谁留。</s>坐想敬亭山下，竹映一溪寒水，飞盖共追游。</s>况有尊前客，相对两诗流。</s>笑谈间，风满座，气横秋。</s>平生壮志，长啸起舞看吴钩。</s>红白山花开谢，半醉半醒时节，春去子规愁。</s>梦绕水西寺，回首谢公楼。
范成大<s1>水调歌头<s2>元日至人日，未有不阴时。</s>新年叶气，无处人物不熙熙。</s>万岁声从天下，一札恩随春到，光采动天鸡。</s>寿域遍寰海，直过雪山西。</s>忆曾预，宣玉册，捧金卮。</s>如今万里，魂梦空绕五云飞。</s>想见大庭宫馆，重起三山楼观，双指赭黄衣。</s>此会古无有，何止古来稀。
朱熹<s1>水调歌头<s2>富贵有馀乐，贫贱不堪忧。</s>谁知天路幽险，倚伏互相酬。</s>请看东门黄犬，更听华亭清唳，千古恨难收。</s>何似鸱夷子，散发弄扁舟。</s>鸱夷子，成霸业，有馀谋。</s>致身千乘卿相，归把钓渔钩。</s>春画五湖烟浪，秋夜一天云月，此外尽悠悠。</s>永弃人间事，吾道付沧洲。
陈亮<s1>水调歌头<s2>事业随人品，今古几麾旌。</s>向来谋国，万事尽出汝书生。</s>安识鲲鹏变化，九万里风在下，如许上南溟。</s>斥旁边笑，河汉一头倾。</s>叹世间，多少恨，几时平。</s>霸图消歇，大家创见又成惊。</s>邂逅汉家龙种，正尔乌纱白，驰骛觉身轻。</s>樽酒从渠说，双眼为谁明。
魏了翁<s1>水调歌头<s2>曾向君王说，臣愿守嘉州。</s>风流别乘初届，元在越王楼。</s>湖上龟鱼何事，桥上雁犀谁使，争挽海山舟。</s>便遣旧姻娅，解后作斯游。</s>晚风清，初暑涨，暮云收。</s>公堂高会，恍疑仙女下罗浮。</s>好是中郎有女，况是史君有妇，同对藕花洲。</s>拟把鹤山月，换却鉴湖秋。
黄庭坚<s1>少年心<s2>对景惹起愁闷。</s>染相思，病成方寸。</s>是阿谁先有意，阿谁薄。</s>斗顿恁，少喜多嗔。</s>合下休传音问。</s>你有我，我无你分。</s>似合欢桃核，真堪人恨。</s>心儿里，有两个人人。
辛弃疾<s1>水调歌头<s2>千里渥洼种，名动帝王家。</s>金銮当日奏草，落笔万龙蛇。</s>带得无边春下，等待江山都老，教看鬓方鸦。</s>莫管钱流地，且拟醉黄花。</s>唤双成，歌弄玉，舞绿华。</s>一觞为饮千岁，江海吸流霞。</s>闻道清都帝所，要挽银河仙浪，西北洗胡沙。</s>回首日边去，云里认飞车。
赵闻礼<s1>鱼游春水<s2>青楼临远水。</s>楼上东风飞燕子。</s>玉钩珠箔，密密锁红藏翠。</s>剪胜裁幡春日戏。</s>簇柳簪梅元夜醉。</s>闲忆旧欢，暗弹新泪。</s>罗帕啼痕未洗。</s>愁见同心双凤翅。</s>长安十日轻寒，春衫未试。</s>过尽征鸿知几许，不寄萧娘书一纸。</s>愁肠断也，那人知未。
吴千能<s1>水调歌头<s2>澹氏人安在，缥缈九霄间。</s>我来唯有石屋，周览百寻宽。</s>一曲中分夷险，两牖空光平布，满洞贮清寒。</s>高歌自堪仰，何必论金丹。</s>周贤士，知此意，薄秦官。</s>一床一枕，依然犹伴白云间。</s>门外俗尘如海，门里道心如水，谈笑足回澜。</s>此事无今古，不信叩嵛山。
关注<s1>水调歌头<s2>凤舞龙蟠处，玉室与金堂。</s>平生想望真境，依约在何方。</s>谁信许君丹灶，便与吴君遗剑，只在洞天傍。</s>若要安心地，便是远名场。</s>几年来，开林麓，建山房。</s>安眠饱馆清坐，无事可思量。</s>洗尽人间忧患，看尽仙家风月，和气满清扬。</s>一笑尘埃外，云水远相忘。
曾觌<s1>水调歌头<s2>溪山多胜事，诗酒辨清游。</s>主人为我，增茸台榭足凝眸。</s>仿佛玉壶天地，隐见瀛洲风月，千首傲王侯。</s>谁与共登眺，公子气横秋。</s>记当年，曾共醉，庾公楼。</s>一杯此际，重话前事逐东流。</s>多谢兼金清唱，更拟重阳佳节，菊任扶头。</s>但愿身长健，浮世拚悠悠。
李曾伯<s1>水调歌头<s2>宵旰轸先虑，岭海屈真儒。</s>金城素有奇略，不待至才图。</s>春满洲鹦楼鹤，天付簪山带水，驷马驾轻车。</s>六月正炎热，吾肯缓吾驱。</s>越蓬婆，逾邛，彼穹庐。</s>其能涉我烟瘴，载籍以来无。</s>联络五溪百粤，托柱南方半壁，中外保无虞。</s>了此经营事，归去位钧枢。
辛弃疾<s1>水调歌头<s2>四坐且勿语，听我醉中吟。</s>池塘春草未歇，高树变鸣禽。</s>鸿雁初飞江上，蟋蟋还来床下，时序百年心。</s>谁要卿料理，山水有清音。</s>欢多少，歌长短，酒浅深。</s>而今已不如昔，後定不如今。</s>闲处直须行乐，良夜更教秉烛，高会惜分阴。</s>白发短如许，黄菊倩谁簪。
刘将孙<s1>水调歌头<s2>摇风犹似旆，倾雨不成盘。</s>西风未禁十日，早作背时看。</s>寂寞六郎秋扇，牵补灵均破屋，风露半襟寒。</s>坐感青年晚，不但翠云残。</s>叹此君，深隐映，早阑珊。</s>人间受尽炎热，暑夕几恁阑。</s>待得良宵灏气，正是好天良月，红到绿垂乾。</s>摇落从此始，感慨不能闲。
辛弃疾<s1>水调歌头<s2>高马勿捶面，千里事难量。</s>长鱼变化云雨，无使寸鳞伤。</s>一壑一丘吾事，一斗一石皆醉，风月几千场。</s>须作猬毛磔，笔作剑锋长。</s>我怜君，痴绝似，顾长康。</s>纶巾羽扇颠倒，又似竹林狂。</s>解道澄江如练，准备停云堂上，千首买秋光。</s>怨调为谁赋，一斛贮槟榔。
彭叔夏<s1>水调歌头<s2>铜章纡墨绶，茜服佩银鱼。</s>慈闱一笑，全胜莱子彩衣裾。</s>好事柿红萱草，长伴朱颜绿发，荣贵更谁如。</s>轴锦装鸾诰，帘绣藤舆。</s>龙为炙，麟作脯，倒琼壶。</s>寿筵今年，邀请金母伴麻姑。</s>缥渺飞琼舞罢，宛转双成歌彻，何物奉亲娱。</s>探支长命缕，预借角蟾蜍。
魏了翁<s1>水调歌头<s2>昨夜严家集，霜斗晴天。</s>乾坤如许空阔，著我两人闲。</s>醉帽三更月影，别袂一帘花气，语隽不知还。</s>二十年间事，肝肺写明蠲。</s>记相逢，一似昨，两经年。</s>风波闹处，推出心胆至今寒。</s>也为故人饮酒，也念邦人怀旧，姑为驻征鞍。</s>未忍作离语，留待月华圆。
张孝祥<s1>水调歌头<s2>云海漾空阔，风露凛高寒。</s>仙翁鹤驾，羽节缥缈下天端。</s>指点虚无征路，时见双凫飞舞，挥斥隘尘寰。</s>吹笛向何处，海上有三山。</s>彩衣新，鱼服丽，更朱颜。</s>蟠桃未熟，千岁容与且人间。</s>早晚金泥封诏，归侍玉皇香案，踵武列仙班。</s>玉骨自难老，未用九霞丹。
刘光祖<s1>水调歌头<s2>客梦一回醒，三度碧梧秋。</s>仰看今夕天上，河汉又西流。</s>早晚凉风过雁，惊落空阶一叶，急雨闹清沟。</s>归计休令暮，宵露征裘。</s>古来今，生老病，许多愁。</s>那堪更说，无限功业镜中羞。</s>只有青山高致，对此还论世事，举白与君浮。</s>送我一杯酒，谁起舞凉州。
毛并<s1>水调歌头<s2>十载刘夫子，名过庾兰成。</s>人人争看，角犀今喜试丰盈。</s>倾耳新诗千首，妙处端须击节，金石破虫声。</s>此士难复得，黄口闹如羹。</s>忆年少，游侠窟，戏荆卿。</s>结交投分，驰心千里剧摇旌。</s>我老公方豪健，傥许相从晚岁，慷慨激中情。</s>洗眼功名会，一箭取辽城。
汪莘<s1>水调歌头<s2>欲觅存心法，当自尽心求。</s>此心尽处，豁地知性与天侔。</s>行尽武陵溪路，忽见桃源洞口，渔子舍渔舟。</s>输与逃秦侣，绝境几春秋。</s>举全体，既尽得，要敛收。</s>勿忘勿助之际，玄牝一丝头。</s>君看天高地下，中有鸢飞鱼跃，妙用正周流。</s>可与知者道，莫语俗人休。
刘辰翁<s1>水调歌头<s2>群动各已息，在汝梦中游。</s>尘埃大地如水，儿女不堪愁。</s>寂寂古人安在，冉冉吾年如此，何处有高楼。</s>客有洞箫者，泪下不能收。</s>庾楼坠，秦楼渺，楚楼休。</s>知公所恨何事，不是为封侯。</s>自有此山此月，说甚何年何处，重泛木兰舟。</s>起舞酹英魄，馀愤海西流。
夏元鼎<s1>水调歌头<s2>神气精三药，举世没人知。</s>气随精化，镇常神逐气无归。</s>心地不明天巧，业识更缠地网，背却上天梯。</s>今古多豪杰，生死醉如泥。</s>树头珠，潭底日，显金机。</s>两般识破，性命更何疑。</s>活捉金精入木，炼就当初真一，方表丈夫儿。</s>信取玄中趣，端的世间稀。
章谦亨<s1>水调歌头<s2>解变西体，一赋冠群英。</s>清风峡畔，至今堂以读书名。</s>富贵轻於尘土，孝义重於山岳，惜不大其成。</s>陵谷纵迁改，草木亦光荣。</s>与仇香，穿阮屐，试同登。</s>石龛虽窄，可容一几短檠灯。</s>千仞苍崖如削，四面翠屏不断，云雾镇长生。</s>最爱岩前水，犹作诵弦声。
葛立方<s1>风流子<s2>夜半春阳启，东风峭，犹带去年寒。</s>叹榆塞战尘，玉关烟燧，壮心耿耿，青鬓斑斑。</s>又还是，一年头上到，日月信跳丸。</s>看门贴绘鸡，历颁金凤，酒浮柏叶，人颂椒盘。</s>幽园。</s>春信近，帘栊静，小宴取次追欢。</s>聊□水沈烟袅，清唱声闲。</s>况良辰渐有，梅舒琼蕊，柳摇金缕，巧缀新幡。</s>莫惜醉吟亲侧，衣曳荆兰。
赵师侠<s1>水调歌头<s2>人生如寄耳，世态逐时移。</s>浮名薄利能几，方寸漫交驰。</s>粗足生涯随分，到眼风光可乐，终不羡轻肥。</s>有志但长叹，无路且卑飞。</s>恨年华，何去速，又来迟。</s>绿荫浓映池沼，浪皱风漪。</s>啭午莺声，滚地杨花飘荡，爱景惜芳卮。</s>此意谁能解，一笑任春归。
杨无咎<s1>水调歌头<s2>帝里记当日，赐第富相联。</s>惟君家最称著，桐木老参天。</s>三相勋庸才业，一代风流人物，继世赖君贤。</s>自合跻清要，小屈佐平川。</s>下车初，逢庆旦，听欢传。</s>冰清玉润，仁爱终始被江。</s>满泛黄花称寿，细看红萸枝健，和气霭芳筵。</s>隔日醉重九，千岁似今年。
李光<s1>水调歌头<s2>独步长桥上，今夕是中秋。</s>群黎怪我何事，流转古儋州。</s>风定潮平如练，云散月明如昼，孤兴在扁舟。</s>笑尽一杯酒，水调杂蛮讴。</s>少年场，金兰契，尽白头。</s>相望万里，悲我已是十年流。</s>晚遇玉霄仙子，授我王屋奇书，归路指蓬邱。</s>不用乘风御，八极可神游。
无名氏<s1>鱼游春水<s2>秦楼东风里。</s>燕子还来寻旧垒。</s>馀寒微透，红日薄侵罗绮。</s>嫩笋才抽碧玉簪，细柳轻黄金蕊。</s>莺啭上林，鱼游春水。</s>屈曲阑干遍倚。</s>又是一番新桃李。</s>佳人应念归期，梅妆淡洗。</s>凤箫声杳沈孤雁，目断澄波无双鲤。</s>云山万重，寸心千里。
杨冠卿<s1>水调歌头<s2>年少青云客，怀抱百忧宽。</s>北窗醉卧春晓，归梦趁吴帆。</s>来访鸱夷仙迹，极目平湖烟浪，万象一毫端。</s>云海渺空阔，咫尺是蓬山。</s>佩飞霞，囊古锦，几凭阑。</s>赤城应有居士，凤举更龙蟠。</s>待向玉霄东望，相与神游八极，身未似云闲。</s>长剑倚天外，功业镜频看。
赵师侠<s1>水调歌头<s2>江流清浅外，山色有无中。</s>平田坡岸回曲，一目望难穷。</s>波面轻鸥容与，沙际野航横渡，不信画图工。</s>路入神仙宅，翠锁梵王宫。</s>俯晴郊，增胜概，气横空。</s>云林城市层列，知有几重重。</s>更上危亭高几，徙倚栏干虚敞，象纬逼璇穹。</s>要尽无边景，烟雨看空。
袁去华<s1>水调歌头<s2>吴门古都会，畴昔记曾游。</s>轻帆卸处，西风吹老白苹洲。</s>试觅姑苏台榭，尚想吴王宫阙，陆海跨鳌头。</s>西子竟何许，水殿漫凉秋。</s>画图中，烟际寺，水边楼。</s>叫云横玉，须臾三弄不胜愁。</s>兴废都归闲梦，俯仰已成陈迹，家在泽南州。</s>有恨向谁说，月涌大江流。
赵善括<s1>水调歌头<s2>形胜视京兆，警跸驻钱塘。</s>光前诏後弹压，谁数汉张王。</s>几百万家和气，五十馀年创见，天下一循良。</s>有口皆歌颂，无地不耕桑。</s>春过半，花锦烂，柳丝长。</s>潭潭门卫森戟，宴寝正凝香。</s>笑把湖山佳色，醉挹西湖晴滟，童艾祝霞觞。</s>四海瞻华衮，千载侍吾皇。
魏了翁<s1>水调歌头<s2>风露浸秋色，烟雨媚湖弦。</s>旌旗十里小队，拟约醮坛仙。</s>身在黄旗朱邸，名在玉皇香案，底事个人传。</s>正恐未免耳，惊搅日高眠。</s>虎分符，龙握节，鹿御。</s>於君本亦馀事，所乐不存焉。</s>一点春风和气，无限蓝田种子，渺渺玉生烟。</s>富贵谁不肯，借问此何缘。
魏了翁<s1>水调歌头<s2>更尽一杯酒，春近武陵源。</s>源头父老迎笑，人似老癯仙。</s>检校露桃风叶，问讯渚莎江草，点检旧风烟。</s>世界要人拄，公独卧闲边。</s>叹从来，分宇宙，有山川。</s>主宾均是寄耳，赢得鬓毛班。</s>最苦中年相别，更是人才难得，相劝且加餐。</s>归为玉昆说，时寄我平安。
章斯才<s1>水调歌头<s2>帝念重湖远，使者选清强。</s>关西夫子人杰，搅辔出鸳行。</s>熊楚一天坐镇，虎节三台更历，号令肃秋霜。</s>褰帷间风俗，原隰总生光。</s>瞻南极，朝北斗，酌霞觞。</s>潢池息浪奏凯，筹饷属萧张。</s>一点眉间多，一札日边有诏，香案侍东皇。</s>岁岁蓬壶宴，好景对枨黄。
陈居仁<s1>水调歌头<s2>重过钓台路，风物故依然。</s>羊裘轩上，俯临清面孱颜。</s>仰见先生风节，更有两公名德，冰雪照人寒。</s>龙野方驰逐，鸿翼自孤骞。</s>酹壶觞，追往昔，笑华颠。</s>别来三纪，推排曾戴侍臣冠。</s>惭愧君恩难答，聊复守符重绾，敢叹客途艰。</s>少报期年政，行泛五湖船。
张孝祥<s1>水调歌头<s2>天上掌纶手，阃外折冲才。</s>发踪指示，平荡全楚息氛埃。</s>缓带轻裘多暇，燕寝森严兵卫，香篆几徘徊。</s>襦绔见歌咏，桃李藉栽培。</s>紫泥封，天笔润，日边来。</s>趣装入觐，行矣归去作盐梅。</s>祖帐不须遮道，看取眉间一点，喜气入尊。</s>此去沙堤路，平步上三台。
徐明仲<s1>水调歌头<s2>迟日笼晴昼，新火敛馀寒。</s>东君着意，留恋春色在人间。</s>故遣蓬瀛仙侣，来布阳和德泽，造化寄毫端。</s>麾节经行处，喜气满江山。</s>听歌谣，五裤暖，二天宽。</s>汉朝侧席，英隽玺诏促徵还。</s>鞭算钱流粟腐，刃往剧烦解，启沃动龙颜。</s>已有白麻笔，草制在金銮。
王之道<s1>水调歌头<s2>暑雨湿修竹，凉吹入高檐。</s>鹭洲锺阜如画，霁色为纤。</s>槛外藕花无数，妆点休祥嘉应，不觉有秋炎。</s>谪仙堕人世，香雾郁重帘。</s>富才艺，强记览，三万签。</s>须信公侯有种，道义自相渐。</s>此去腰金佩玉，回视依莲泛水，岁月亦何淹。</s>称觞还戏彩，无惜醉厌厌。
傅大询<s1>水调歌头<s2>草草三间屋，爱竹旋添栽。</s>碧沙窗户，眼前都是翠云堆。</s>一月山翁高卧，踏雪水村清冷，木落远山开。</s>唯有平安竹，留得伴寒梅。</s>唤家童，开门看，有谁来。</s>客来一笑，清话煮茗更传杯。</s>有酒只愁无客，有客又愁无酒，酒熟且徘徊。</s>明日人间事，天自有安排。
无名氏<s1>水调歌头<s2>今日雪飞六出，明夜月圆三五，梅腊正传芳。</s>恰值生申节，共献椒觞。
辛弃疾<s1>水调歌头<s2>我饮不须劝，正怕酒尊空。</s>别离亦复何恨，此别恨匆匆。</s>头上貂蝉贵客，花外麒麟高冢，人世竟谁雄。</s>一笑出门去，千里落花风。</s>孙刘辈，能使我，不为公。</s>余发种种如是，此事付渠侬。</s>但觉平生湖海，除了醉吟风月，此外百无功。</s>毫发皆帝力，更乞鉴湖东。
王以宁<s1>水调歌头<s2>岁晚橘洲上，老叶舞愁红。</s>西山光翠，依旧影落酒杯中。</s>人在子亭高处，下望长沙城郭，猎猎酒帘风。</s>远水湛寒碧，独钓绿蓑翁。</s>怀往事，追昨梦，转头空。</s>孙郎前日，豪健颐指五都雄。</s>起拥奇才剑客，十万银戈赤帻，歌鼓壮军容。</s>何似裴相国，谈道老圭峰。
方岳<s1>水调歌头<s2>醉我一壶玉，了此十分秋。</s>江涛还此，当日击楫渡中流。</s>问讯重阳烟雨，俯仰人间今古，此意渺沧洲。</s>天地几今夕，举白与君浮。</s>旧黄花，新白发，笑重游。</s>满船明月犹在，何日大刀头。</s>谁跨扬州鹤去，已怨故山猿老，借箸欲前筹。</s>莫倚阑干北，天际是神州。
辛弃疾<s1>水调歌头<s2>岁岁有黄菊，千载一东篱。</s>悠然政须两字，长笑退之诗。</s>自古此山元有，何事当时才见，此意有谁知。</s>君起更斟酒，我醉不须辞。</s>回首处，云正出，鸟倦飞。</s>重来楼上，一句端的与君期。</s>都把轩窗写遍，更使儿童诵得，归去来兮辞。</s>万卷有时用，植杖且耘耔。
方岳<s1>水调歌头<s2>秋雨一何碧，山色倚晴空。</s>江南江北愁思，分付酒螺红。</s>芦叶蓬舟千重，菰菜莼羹一梦，无语寄归鸿。</s>醉眼渺河洛，遗恨夕阳中。</s>苹洲外，山欲暝，敛眉峰。</s>人间俯仰陈迹，叹息两仙翁。</s>不见当时杨柳，只是从前烟雨，磨灭几英雄。</s>天地一孤啸，匹马又西风。
朱敦儒<s1>水调歌头<s2>天宇著垂象，日月共回旋。</s>因何明月，偏被指点古来传。</s>浪语修成七宝，漫说霓裳九奏，阿姊最婵娟。</s>愤激书青奏，伏愿听臣言。</s>诏六丁，驱狡兔，屏痴蟾。</s>移根老桂，种在历历白榆边。</s>深锁广寒宫殿，不许娥歌舞，按次守星躔。</s>永使无亏缺，长对日团圆。
葛长庚<s1>水调歌头<s2>误触紫清帝，谪下汉山川。</s>既来尘世，奇奇怪怪被人嫌。</s>懒去蓬莱三岛，且看江南风月，一住数千年。</s>天风自霄汉，吹到剑峰前。</s>做些诗，吃些酒，放些颠。</s>木精石怪，时时唤作地行仙。</s>朝隐四山猿鹤，夜枕一天星斗，纸被裹云眠。</s>梦为蝴蝶去，依约在三天。
辛弃疾<s1>水调歌头<s2>万事几时足，日月自西东。</s>无穷宇宙，人是一粟太仓中。</s>一葛一裘经岁，一钵一瓶终日，老子旧家风。</s>更著一杯酒，梦觉大槐宫。</s>记当年，吓腐鼠，叹冥鸿。</s>衣冠神武门外，惊倒几儿童。</s>休说须弥芥子，看取鹏斥，小大若为同。</s>君欲论齐物，须访一枝翁。
袁去华<s1>水调歌头<s2>笔阵万人敌，风韵玉壶冰。</s>文章万丈光焰，论价抵连城。</s>小试冯川三异，无数成阴桃李，寒谷自春生。</s>奏牍三千字，晁董已销声。</s>玺书下，天尺五，运千龄。</s>长安知在何处，指点日边明。</s>看取纶巾羽扇，静扫神州赤县，功业小良平。</s>翻笑凌烟阁，双鬓半星星。
吴潜<s1>水调歌头<s2>每怀天下士，要与共艰危。</s>谁知暗里摸索，得此世间奇。</s>却笑当年坡老，过眼翻迷五色，遇合古难之。</s>访我鸳湖上，真足慰心期。</s>醉谈兵，愁论世，夜阑时。</s>自怜磊块，近来鬓底两三丝。</s>目送云帆西去，肠断风尘北起，老泪欲垂垂。</s>骐骥思长坂，好鸟择高枝。
石孝友<s1>水调歌头<s2>清霜洗空阔，黍管吹秋灰。</s>七馀翠，半月流素影徘徊。</s>天遣蟠根仙李，世折一枝丹桂，积庆到云来。</s>风骨峭冰玉，谈辩屑琼瑰。</s>黄阁老，金闺彦，谪仙才。</s>小分铜竹，遍洒雨露楚江隈。</s>好把萧滩玉笥，变作嘉肴芳酒，为寿莫停杯。</s>飞诏下霄汉，调鼎待盐梅。
无名氏<s1>献仙桃<s2>元宵嘉会赏春光。</s>盛事当年忆上阳。</s>尧颡喜瞻天北极，舜衣深拱殿中央。</s>欢声浩荡连韶曲，和气氤氲带御香。</s>壮观大平何以报，蟠桃一朵献千祥。
魏了翁<s1>水调歌头<s2>万里蜀山险，难似上青天。</s>谁知间有，人心之险甚山川。</s>赖得皇华星使，满载春风和气，来自鉴湖边。</s>要识方寸地，四十万云烟。</s>佩珑璁，冠昱炝，组蝉联。</s>眼前富贵馀事，所乐不存焉。</s>闻道汉家子政，博考兰台载籍，胸次著千年。</s>会有太一老，同结海山缘。
夏元鼎<s1>水调歌头<s2>要蹑天仙步，金丹是法身。</s>不知谓气，须还识後自然真。</s>大道从花孕子，点出个中阴魄，乌兔合阳魂。</s>北斗随罡转，天地正氤氲。</s>采依时，炼依法，莫辞勤。</s>立跻圣域，从此脱沈沦。</s>夜气正当过半，龙虎自然蛰动，势欲撼乾坤。</s>片饷工夫耳，庄算八千春。
葛长庚<s1>水调歌头<s2>江上春山远，山下暮云长。</s>相留相送，时见双燕语风樯。</s>满目飞花万点，回首故人千里，把酒沃愁肠。</s>回雁峰前路，烟树正苍苍。</s>漏声残，灯焰短，马蹄香。</s>浮云飞絮，一身将影向潇湘。</s>多少风前月下，逦天涯海角，魂梦亦凄凉。</s>又是春将暮，无语对斜阳。
李曾伯<s1>水调歌头<s2>乔木老盘谷，仙李盛峨岷。</s>参横井转，月边犹赖有长庚。</s>传得丹溪正派，更是平庵宅相，夷路早蜚英。</s>十载星沙幕，一片玉壶冰。</s>题舆了，千万里，尽云津。</s>渚宫小驻，不妨谈笑对秋城。</s>西去凭熊驾驷，东下握兰持橐，衮衮看峥嵘。</s>愿借鹫峰桂，岁以寿金觥。
石孝友<s1>水调歌头<s2>美人在何许，相望正悠悠。</s>云窗雾阖，遥想宛在海中洲。</s>空对残云冷雨，何限重山叠水，一梦到无由。</s>遗怨写红叶，薄幸记青楼。</s>金乌掷，玉蟾缺，物华休。</s>凤梧眢井，一夜风露各惊秋。</s>唯有远山无赖，淡扫一眉晴绿，特地向人愁。</s>敛袂且归去，回首谩迟留。
贾应<s1>水调歌头<s2>晚日浴鲸海，壁月挂鳌峰。</s>不知今夕何夕，灯火万家同。</s>楼外芙蕖开遍，人在琉璃里，语笑隔帘重。</s>对景且行乐，一醉任东风。</s>黄堂宴，春酒绿，艳妆红。</s>文章太守，和气都在笑谈中。</s>正此觥筹交错，只恐笙歌未散，温诏促追锋。</s>来岁传柑处，侍宴自从容。
辛弃疾<s1>水调歌头<s2>长恨复长恨，裁作短歌行。</s>何人为我楚舞，听我楚狂声。</s>余既滋兰九畹，又树蕙之百亩，秋菊更餐英。</s>门外沧浪水，可以濯吾缨。</s>一杯酒，问何似，身後名。</s>人间万事，□□常重泰山轻。</s>悲莫悲生离别，乐莫乐新相识，儿女古今情。</s>富贵非吾事，归与白鸥盟。
刘辰翁<s1>水调歌头<s2>不成三五夜，不放霎时晴。</s>长街灯火三两，到此眼方明。</s>把似每时庭院，传说个般障子，无路与君行。</s>推手复却手，都付断肠声。</s>漏通晓，灯收市，人下棚。</s>中山铁马何似，遗恨杳难平。</s>一落掺挝声愤，再见大晟舞罢，乐事总伤情。</s>便有尘随马，也任雨霖铃。
张伯寿<s1>水调歌头<s2>天地有英气，盘结在名山。</s>储精孕秀，诞生豪杰向人间。</s>早拾巍科甲第，归作日边仙客，眷注不容间。</s>讲道桥门暇，戏作彩衣欢。</s>振斯文，回巨浸，遏狂澜。</s>玉阶三尺，好扶经济侍天颜。</s>把取平事业，趁取河清桃熟，十载付金銮。</s>草却登封检，双鬓未曾斑。
李曾伯<s1>水调歌头<s2>夜永厌银烛，移步下堂坳。</s>秋风昨梦少年，高兴鹄成袍。</s>世上痴儿睡去，历历江山细数，孤鹘啸危巢。</s>地静未容去，门掩不妨敲。</s>转巍阑，低画桶，落寒梢。</s>南楼老子争似，短笛一椽茅。</s>无色界间长啸，不夜城中高卧，随意弄诗嘲。</s>洗要更酌，为我问佳肴。
京镗<s1>水调歌头<s2>雪岭倚空白，霜柏傲寒青。</s>千岩万壑奇秀，禽鸟寂无声。</s>好是群贤四集，同访宝仙九室，中有玉京城。</s>眼底尘嚣远，胸次利名轻。</s>云山旁，烟水畔，肯渝盟。</s>传呼休要喝道，方外恐猜惊。</s>雅羡林泉胜概，倘遂田园归计，志愿足平生。</s>此意只自解，聊复为君倾。
蔡伸<s1>飞雪满群山<s2>绝代佳人，幽居空谷，绮窗森玉猗猗。</s>小舟双桨，重寻旧约，洞房宛是当时。</s>夜阑红烛暗，黯相对，浑如梦里。</s>旋烘鸳锦，尘生绣帐，香减缕金衣。</s>须信有，盟言同皎日，□利牵名役，事与君违。</s>□君已许，今生来世，两情到此奚疑。</s>彩鸾须凤友，算何日，丹山共归。</s>未酬深愿，绵绵此恨无尽期。
无名氏<s1>水调歌头<s2>明月双溪上，胜景号金华。</s>当年此夕，多少鸾凤杂云霞。</s>共拥飘飘仙伯，来作人间英杰，王谢旧名家。</s>纶绋妙文采，帷幄富忠嘉。</s>圣天子，形梦寐，眷尤加。</s>麒麟阁上，早晚丹陛听宣麻。</s>鼎轴无穷勋业，岁岁熏风日永，萱秀北堂花。</s>潋滟绮筵酒，寿算等河沙。
王义山<s1>乐语<s2>还比蒲桃天上植。</s>稚柳阴中，蜀锦开如织。</s>万岁藤边娇五色。</s>宜春馆里香寻觅。</s>七十二行鲜的的。</s>岁岁如今，早趁薰风摘。</s>金掌露浓堪爱惜。</s>龙涎华润凝光碧。
朱敦儒<s1>水调歌头<s2>平生看明月，西北有高楼。</s>如今羁旅，常叹茅屋暗悲秋。</s>闻说吴淞江上，有个垂虹亭好，结友漾轻舟。</s>记得蓬莱路，端是旧曾游。</s>趁黄鹄，湖影乱，海光浮。</s>绝尘胜处，合是不数白苹洲。</s>何物陶朱张翰，劝汝橙齑鲈脍，交错献还酬。</s>寄语梅仙道，来岁肯同不。
李处全<s1>水调歌头<s2>春事已如许，柳眼早依依。</s>故园桃李何似，芳蕊想团枝。</s>此地嵩高名里，信美元非吾土。</s>清梦绕。</s>扶杖欲行乐，还使我心悲。</s>对琴书，歌一阕，引千卮。</s>昔曾击楫，今日投老叹吾衰。</s>睡起推窗凝睇，失喜柔桑微绿，便拟作春衣。</s>搔首长吟处，此意有谁知。
张<s1>水调歌头<s2>雪月两相映，水石互悲鸣。</s>不知岩上枯木，今夜若为情。</s>应见尘中胶扰，便道山间空旷，与麽了平生。</s>与麽平生了，□水不流行。</s>起披衣，瞻碧汉，露华清。</s>寥寥千载，此事本分明。</s>若向乾坤识易，便信行藏无间，处处总圆成。</s>记取渊冰语，莫错定盘星。
林淳<s1>水调歌头<s2>湖波涨新绿，环绕越王山。</s>棠斋清昼馀暇，赢得静中观。</s>四面屏围碧玉，十里障开云锦，冰鉴倒晴澜。</s>目送孤鸿远，心与白鸥闲。</s>隘游人，喧鼓吹，杂歌欢。</s>晓天澄霁，花羞柳妒怯春寒。</s>好在风光满眼，只恐阳春有脚，催诏下天关。</s>剩写鹅溪幅，归去凤池看。
毛并<s1>水调歌头<s2>春意满南国，花动雪明楼。</s>千坊万井，此时灯火隘追游。</s>十里寒星相照，一轮明月斜挂，缥缈映红球。</s>共嬉不禁夜，光彩遍飞浮。</s>艳神仙，轰鼓吹，引遨头。</s>文章太守，此时宾从敌应刘。</s>回首生平旧事，未减当年风月，一醉为君酬。</s>明日朝天去，空复想风流。
葛长庚<s1>水调歌头<s2>一叶飞何处，天地起西风。</s>夜来酒醒，月华千顷浸帘栊。</s>塞外宾鸿来也，十里碧莲香满，泽国蓼花红。</s>万象正萧爽，秋雨滴梧桐。</s>钓台边，人把钓，兴何浓。</s>吴江波上，烟寒水冷翦丹枫。</s>光景暗中催去，览镜朱颜犹在，回首鹫巢空。</s>铁笛一声晓，唤起玉渊龙。
吴师孟<s1>蜡梅香<s2>锦里阳和，看万木凋时，早梅独秀。</s>珍馆琼楼畔，正降跗初吐，华将茂。</s>国艳天葩，真澹伫，雪肌清瘦。</s>似广寒宫，铅华未御，自然妆就。</s>凝睇倚朱阑，喷清香暗度，易袭襟袖。</s>好与花为主，宜秉烛，频观泛湘酎。</s>莫待南枝，随乐府，新声吹後。</s>对赏心人，良辰好景，须信难偶。
张祥<s1>水调歌头<s2>为爱龙山胜，小队一登临。</s>冯仙洞府安在，抉石试幽寻。</s>商略生平事业，摆脱人间尘土，欲与斫丝苓。</s>泉响似相答，未可启归心。</s>中原地，禾黍茂，犬羊腥。</s>君王梦想豪杰，有待扫妖氛。</s>缚虎正须人手，跨鹤缓酬夙志，行矣勿因循。</s>夜半遣雷雨，助我作秋成。
魏了翁<s1>水调歌头<s2>高氏八千古，驺哄溢街坊。</s>庸夫俗子，夸道锦绣裹家乡。</s>谁识书生心事，各要济时行己，肯顾利名场。</s>用我吾所欲，不用亦何伤。</s>汉嘉守，凡阅历，几麾幢。</s>便教入从出节，都是分之常。</s>但愿国安人寿，更只专城也好，不用较强梁。</s>准拟耆英会，倚杖看人忙。
刘辰翁<s1>水调歌头<s2>鹤会正阳後，又为此公来。</s>向时圯上，不似魁梧出尘埃。</s>少日河东赋手，醉里新丰对草，谈笑上金台。</s>太子少灵气，马客岂仙才。</s>紫貂裘，骇犀剑，鹦鹉杯。</s>龙涎沈水是浅，薄命有人猜。</s>闻说老仙清健，想见风姿皓伟，天语快行催。</s>凫舄看双去，槐第似亲栽。
李曾伯<s1>水调歌头<s2>序正象古琥，吉叶梦维熊。</s>身随金粟出世，香满小山丛。</s>铁券丹书家世，朱阁青毡步武，名字在尧聪。</s>雕鹗健云翮，聊尔待西风。</s>功名事，书剑里，笑谈中。</s>江涛衮衮如此，天岂老英雄。</s>先我甲庚三日，伴子春秋千岁，何幸举樽同。</s>歌以寿南涧，愿学稼轩翁。
李曾伯<s1>水调歌头<s2>问讯中秋月，瞥见一眉弯。</s>婆娑桂影，今年又向桂林看。</s>蓬天桑弧初度，罗带玉簪旧识，俯仰十年间。</s>记得老坡语，颓景薄西山。</s>碧虚人，应笑我，已苍颜。</s>岁寒耿耿，不改惟有寸心丹。</s>目断风涛万里，梦绕烟霞一壑，老矣甚时闲。</s>不愿酒泉郡，愿入玉门关。
魏了翁<s1>水调歌头<s2>有匪碧岩使，满腹鉴湖秋。</s>不居上界官府，来作散仙游。</s>长佩高冠人伟，组练锦袍官贵，清献旧风流。</s>杓柄长多少，洗尽蜀民愁。</s>冠，貂尾案，鹭鸶。</s>时来正恐不免，留滞剑南州。</s>帘卷西州风雨，庭伫百城歌鼓，桃李翠云绸。</s>谁谓蜀山远，只在殿山头。
姚述尧2<s1>水调歌头<s2>碧落暮云卷，玉宇静无尘。</s>宝阶露滴仙掌，秋气正平分。</s>冷浸银河清澈，光射珠躔明灭，素女拥冰轮。</s>今夕桂华满，疑是别乾坤。</s>对清影，凌灏气，沃芳尊。</s>凭高凝望，万里城阙尽铺银。</s>偏照长门离恨，更揽西园诗思，何处不关情。</s>此景年年好，莫惜醉归频。
刘褒<s1>水调歌头<s2>天淡四垂幕，云细不成衣。</s>西风扫尽绣翳，凉我鬓边丝。</s>破匣菱花飞动，跨海清光无际，草露滴明玑。</s>杯到莫停手，何用问来期。</s>坐虚堂，揩病眼，溯流辉。</s>云山应有幽恨，瑶瑟掩金徽。</s>河汉无声自转，玉兔有情亦老，世事巧相违。</s>一写谪仙怨，双泪满君颐。
蔡戡<s1>水调歌头<s2>肃霜靡衰草，骤雨洗寒空。</s>刀弓斗力增劲，万马骤西风。</s>细看外围合阵，忽变横斜曲直，妙在指麾中。</s>号令肃诸将，谈笑听元戎。</s>坐中客，休笑我，已衰翁。</s>十年重到，今日此会与谁同。</s>差把龙锺鹤发，来对虎头燕颔，年少总英雄。</s>飞镞落金碗，酣醉吸长虹。
蒋捷<s1>女冠子<s2>蕙花香也。</s>雪晴池馆如画。</s>春风飞到，宝钗楼上，一片笙箫，琉璃光射。</s>而今灯漫挂。</s>不是暗尘明月，那时元夜。</s>况年来，心懒意怯，羞与蛾儿争要。</s>江城人悄初更打。</s>问繁华谁解，再向天公借。</s>剔残红。</s>但梦里隐隐，钿车罗帕。</s>吴笺银粉砑。</s>待把旧家风景，写成闲话。</s>笑绿鬟邻女，倚窗犹唱，夕阳西下。
马廷鸾<s1>水调歌头<s2>把酒对湘浦，独吊大夫醒。</s>当年皇览初度，饮露更餐英。</s>服以高冠长佩，扈以江蓠薜芷，御气独乘清。</s>谁意椒兰辈，从臾武关盟。</s>哭东门，哀郢路，悄无宁。</s>人世纷纷起灭，遗臭与留馨。</s>一笑还游轻举，三叹道长世短，晦朔自秋春。</s>洗眼看物变，朝菌共灵椿。
江万里<s1>水调歌头<s2>生日重重见，馀闰有新春。</s>为吾母寿，富贵外物总休论。</s>且说家怀旧话，教学也曾菽水，亲意尽欣欣。</s>只此是真乐，乐岂在邦君。</s>吾二老，常说与，要廉勤。</s>庐陵几千万户，休戚属儿身。</s>三瑞堂中绿醑，酿就满城和气，端又属人伦。</s>吾亦老吾老，谁不敬其亲。
张孝祥<s1>水调歌头<s2>猩鬼啸篁竹，玉帐夜分弓。</s>少年荆楚剑客，突骑锦红。</s>千里风飞雷厉，四校星流慧扫，萧斧锉春葱。</s>谈笑青油幕，日奏捷书同。</s>诗书帅，黄阁老，黑头公。</s>家传鸿宝秘略，小试不言功。</s>闻道玺书频下，看即沙堤归去，帷幄且从容。</s>君王自神武，一举朔庭空。
曾布<s1>水调歌头<s2>魏豪有冯燕，年少客幽并。</s>击球斗鸡为戏，游侠久知名。</s>因避仇，来东郡。</s>元戎留属中军。</s>直气凌貔虎，须臾叱咤风云。</s>凛凛坐中生。</s>偶乘佳兴。</s>轻裘锦带，东风跃马，往来寻访幽胜。</s>游冶出东城。</s>堤上莺花撩乱，香车宝马纵横。</s>草软平沙稳。</s>高楼两岸春风，语笑隔帘声。
袁去华<s1>水调歌头<s2>一叶堕金井，秋色满蟾宫。</s>婵娟影里，玉箫吹断碧芙蓉。</s>缭绕宫墙千雉，森耸觚双阙，缥缈五云中。</s>郁郁葱葱处，佳气夜如虹。</s>日华边，江海客，每从容。</s>青钱万选，北门东观会留侬。</s>堪叹搏沙一散，今夜扁舟何许，红蓼碧芦丛。</s>无地寄愁绝，把酒酹西风。
程大昌<s1>水调歌头<s2>红树迎风舞，彷佛采衣褰。</s>云容应为，虞侍分付（下缺）。
张孝祥<s1>水调歌头<s2>隆中三顾客，圯上一编书。</s>英雄当日感会，馀事了寰区。</s>千载神交二子，一笑眇然兹世，却愿驾柴车。</s>长忆淮南岸，耕钓混樵渔。</s>忽扁舟，凌骇浪，到三吴。</s>纶巾羽扇容与，争看列仙儒。</s>不为莼鲈笠泽，便卦衣冠神武，此兴渺江湖。</s>举酒对明月，高曳九霞裾。
蔡伸<s1>飞雪满群山<s2>冰结金壶，寒生罗幕，夜阑霜月侵门。</s>翠筠敲竹，疏梅弄影，数声雁过南云。</s>酒醒粲枕，怆犹有，残妆泪痕。</s>绣衾孤拥，馀香未减，犹是那时熏。</s>长记得，扁舟寻旧约，听小窗风雨，灯火昏昏。</s>锦才展，琼签报曙，宝钗又是轻分。</s>黯然携手处，倚朱箔，愁凝黛颦。</s>梦回云散，山遥水远空断魂。
程大昌<s1>水调歌头<s2>坐上羽觞，水际洧衣褰。</s>适兹胜赏，风轻云薄有情天。</s>不用船舷悲唱，真俯阑干小海，乐事可忘年。</s>莫向歌珠里，却叹鬓霜鲜。</s>送朝潮，迎夕汐，思茫然。</s>知他禊饮，此地过了几千千。</s>既有相催春夏，自解转成今古，谁後更谁前。</s>堪笑兴怀客，不似咏归川。
葛长庚<s1>水调歌头<s2>昔在虚皇府，被谪下人间。</s>笑骑白鹤，醉吹铁笛落星湾。</s>十二玉楼无梦，三十六天夜静，花雨洒琅。</s>瑶台归未得，忍听洞中猿。</s>也休休，无情绪，炼金丹。</s>从来天上，神仙官府更严难。</s>翻忆三千神女，齐唱霓裳一曲，月里舞青鸾。</s>此恨凭谁诉，云满武夷山。
刘克庄<s1>水调歌头<s2>老子颇更事，打透利名关。</s>百年扰扰于役，何异入槐安。</s>梦里偶然得意，醒後才堪发笑，蚁穴驾车还。</s>恰佩南柯印，彷佛毂曾丹。</s>客未散，日初，酒犹残。</s>向来幻境安在，回首总成闲。</s>莫问浮云起灭，且跨刚风游戏，露冷玉箫寒。</s>寄语抱朴子，候我石楼山。
陈亮<s1>水调歌头<s2>人爱新来景，龙认旧时湫。</s>不论三伏，小住便觉凛生秋。</s>我自醉眠其上，任是水流其下，湍激若为收。</s>世事如斯去，不去为谁留。</s>本无心，随所寓，触虚舟。</s>东山始末，且向灵洞与沈浮。</s>料得神仙窟穴，争似提封万里，大小几琉球。</s>但有君才具，何用问时流。
汪莘<s1>水调歌头<s2>孔孟化尘土，秦汉共丘墟。</s>人间美恶如梦，试看几张书。</s>还是天一地二，做出朝三暮四，堪笑又堪悲。</s>谁忆陶元亮，春酒解饥劬。</s>老将至，岁既晏，念春归。</s>停云亲友南北，何以慰离居。</s>半郭半村佳处，一竹一花生意，吾亦爱吾庐。</s>时访前村酒，旋买小溪鱼。
韩<s1>水调歌头<s2>一枕暑风外，事事且随缘。</s>随缘何处琴剑，闲泊此层巅。</s>日绕九天楼殿，烟抹四山林薄，尘土市声前。</s>老眼醉还醒，犹得到诗边。</s>桥南院，双桂隐，有名言。</s>江湖人物，好在收拾付书帘。</s>回首吾庐无恙，寄卧僧窗何事，鸿鹄本高骞。</s>水调赋明月，谁道更超然。
陈楠<s1>水调歌头<s2>夺取天机妙，夜半看辰杓。</s>一些珠露，阿谁运倒稻花头。</s>便向此时采取，宛如碧莲合蕊，滴破玉池秋。</s>万籁风初起，明月一沙鸥。</s>紫河车，乘赤凤，入琼楼。</s>谓之玉汞，与铅与土正相投。</s>五气三花聚顶，吹著自然真火，炼得似红榴。</s>十月胎仙出，雷电送金虬。
柳永<s1>受恩深<s2>雅致装庭宇。</s>黄花开淡泞。</s>细香明艳尽天与。</s>助秀色堪餐，向晓自有真珠露。</s>刚被金钱妒。</s>拟买断秋天，容易独步。</s>粉蝶无情蜂已去。</s>要上金尊，惟有诗人曾许。</s>待宴赏重阳，恁时尽把芳心吐。</s>陶令轻回顾。</s>免憔悴东篱，冷烟寒雨。
张元干<s1>水调歌头<s2>举手钓鳌客，削迹种瓜侯。</s>重来吴会三伏，行见五湖秋。</s>耳畔风波摇荡，身外功名飘忽，何路射旄头。</s>孤负男儿志，怅望故园愁。</s>梦中原，挥老泪，遍南州。</s>元龙湖海豪气，百尺卧高楼。</s>短发霜黏两鬓，清夜盆倾一雨，喜听瓦鸣沟。</s>犹有壮心在，付与百川流。
王义山<s1>乐语<s2>金阙深深，正夏日初长禁柳青。</s>祥烟纷簇，红云一朵，飞度彤庭。</s>千妃随步处，觉薰风，微拂觚棱。</s>天颜喜，向东朝长乐，献九霞觥。</s>分明。</s>西王母，来从光碧驾飞。</s>为言今日，金仙新浴，共庆长生。</s>捧桃上寿，天一笑，赐宴蓬瀛。</s>沸欢声。</s>道明朝前殿，又祝椿龄。
赵师侠<s1>水调歌头<s2>韶华能几许，节物叹推移。</s>群花兢芳争艳，无奈隙驹驰。</s>红紫随风何处，唯有抟枝新绿，暗逐雨摧肥。</s>乔木莺初啭，深院燕交飞。</s>渐清和，微扇暑，日迟迟。</s>新荷泛水摇漾，萍藻弄晴漪。</s>百岁光阴难挽，一笑欢娱易失，莫惜酒盈卮。</s>无计留连住，还是送春归。
吕渭老<s1>水调歌头<s2>暮云遮远眼，叠叠入青烟。</s>十年不见，醯鸡同舞瓮中天。</s>闻道山阴回棹，相去都无百里，李郭可同船。</s>行止皆天意，端欲自操竿。</s>功名事，须早计，真安闲。</s>高才妙手，不当留意市廛间。</s>俄已山林长往，尘面时时拂镜，齿发甚衰残。</s>廊庙非吾事，茅屋且安安。
程<s1>水调歌头<s2>渤东南界，西北倚。</s>当时推步，但知宇内有乾坤。</s>午夜风轮微转，驾我浮空泛景，一息过天垠。</s>俯视人间世，渺渺聚沤尘。</s>挽天吴，摩海若，吐还吞。</s>宁用计年，八十阳九又三阴。</s>要自白榆星外，直至黑流沙底，山与泽俱平。</s>不论初末度，一色界如银。
刘过<s1>水调歌头<s2>弓剑出榆塞，铅椠上蓬山。</s>得之浑不费力，失亦匹如闲。</s>未必古人皆是，未必今人俱错，世事沐猴冠。</s>老子不分别，内外与中间。</s>酒须饮，诗可作，铗休弹。</s>人生行乐，何自催得鬓毛斑。</s>达则牙旗金甲，穷则蹇驴破帽，莫作两般看。</s>世事只如此，自有识鸾。
王奕<s1>水调歌头<s2>长江衣带水，历代鼎彝功。</s>服定衣冠礼乐，聊尔就江东。</s>追忆金戈铁马，保以油幢玉垒，燧几秋风。</s>更有当头著，全局倚元戎。</s>攒万舸，开一棹，散无踪。</s>到了书生死节，蜂蚁愧诸公。</s>上有皇天白日，下有人心青史，未必竟朦胧。</s>停棹抚遗迹，往恨逐冥鸿。
叶梦得<s1>水调歌头<s2>秋色渐将晚，霜信报黄花。</s>小窗低户深映，微路绕斜。</s>为问山翁何事，坐看流年轻度，拚却鬓双华。</s>徙倚望沧海，天净水明霞。</s>念平昔，空飘荡，遍天涯。</s>归来三径重扫，松竹本吾家。</s>却恨悲风时起，冉冉云间新雁，边马怨胡笳。</s>谁似东山老，谈笑静胡沙。
王之道<s1>水调歌头<s2>败屋拥破衲，惊飙漫飕。</s>不离当处人见，操慧上蓝游。</s>弹指九州四海，浪说其来云聚，其去等风休。</s>莫作袈裟看，吾道惯聃丘。</s>齐死生，同宠辱，泯春秋。</s>高名厚利，眇若天地一蜉蝣。</s>闲举前人公案，试问把锄空手，何似步骑牛。</s>会得个中语，净土在阎浮。
朱敦儒<s1>水调歌头<s2>当年五陵下，结客占春游。</s>红缨翠带，谈笑跋马水西头。</s>落日经过桃叶，不管插花归去，小袖挽人留。</s>换酒春壶碧，脱帽醉青楼。</s>楚云惊，陇水散，两漂流。</s>如今憔悴，天涯何处可消忧。</s>长揖飞鸿旧月。</s>不知今夕烟水，都照几人愁。</s>有泪看芳草，无路认西州。
刘克庄<s1>水调歌头<s2>遣作岭头使，似戍玉门关。</s>来时送者，举酒珍重祝身安。</s>街畔小儿拍笑，马上是翁矍铄，头与璧俱还。</s>何处得仙诀，发白颊犹丹。</s>屋茅破，篱菊瘦，架签残。</s>老夫自计甚审，忙定不如闲。</s>客难扬雄拓落，友笑王良来往，面汗背芒寒。</s>再拜谢不敏，早晚乞还山。
吴潜<s1>水调歌头<s2>宛水才停棹，一舸又澄江。</s>岩花篱蕊开遍，时节正重阳。</s>唤起沙汀渔父，揽取一天秋色，无处不潇湘。</s>有酒时鲸吸，醉里是吾乡。</s>济时心，忧国志，问穹苍。</s>是非得失，成败何用苦论量。</s>年事飞乌奔兔，世事崩崖惊浪，此别意茫茫。</s>但愿身强健，努力报君王。
李弥逊<s1>水调歌头<s2>不上长安道，霜鬓几惊秋。</s>故人何在，时序欺我去如流。</s>赏对洛滨仙伯，共说芗林佳致，魂梦与追游。</s>更唱中秋句，得月上东楼。</s>云岩底，秋香下，楚江头。</s>十年笑傲，真是骑鹤上扬州。</s>却忆金门联辔，晓殿催班同到，高拱翠云裘。</s>明月今千里，何计缓离忧。
邵元实<s1>水调歌头<s2>双阙步云尾，六阁上鳌头。</s>侍臣冠底，英英人物是君侯。</s>闻道东皇深意，回想西清往事，早晚启金瓯。</s>丹伫宏略，黄阁待名流。</s>九秋天，千岁日，一樽酬。</s>策勋黄石，相期茅土更封侯。</s>稳扈钩陈天仗，净扫搀抢氛，按辔入神州。</s>收了卢龙塞，却访赤松游。
无名氏<s1>水调歌头<s2>金兽袅香穗，银烛灿花枝。</s>眼前风景殊异，酌酒庆生时。</s>要是祖宗流庆，方有此身此日，盍亦反其思。</s>何以上雅寿，敢用此为规。</s>况君家，本学业，致轻肥。</s>牙签玉轴，全胜阡陌占东西。</s>好把胸中一点，照破堂中万卷，五福自来宜。</s>谨勿效雌伏，指日要雄飞。
毛并<s1>水调歌头<s2>小筑百年计，雅志几人成。</s>乱山深处，烟雨面面对萦青。</s>巾屦方安吾土，花木仍供真赏，邻有阮嵇生。</s>岁月抛身外，尘事更无营。</s>鸟知归，云出岫，两忘情。</s>从渠华屋，回首烟草吊颓倾。</s>何似生涯才足，枕南窗北牖，醉梦落樵声。</s>更喜濯缨处，门外一江清。
刘克庄<s1>水调歌头<s2>羯虏问周鼎，柱史出秦关。</s>苦求句漏，何意身世远差安。</s>不见鸢堕水，时有飞鸿遵渚，乐此久忘还。</s>采药寓言耳，胸次有灵丹。</s>钓游处，榕叶暗，荻花残。</s>自翁仙後千载，输与水鸥闲。</s>我读内篇未竟，忽被急符驱去，洞闭白云寒。</s>回首愧幽子，隐约海中山。
李光<s1>水调歌头<s2>元亮赋归去，富贵比浮云。</s>常於闹里，端的认得主和宾。</s>肯羡当年轩冕，时引壶觞独酌，一笑落冠巾。</s>园圃日成趣，桃李几番春。</s>挹清风，追往躅，事如新。</s>遗编讽咏，敛衽千载友斯人。</s>君爱谪仙风调，我恨楼船迫胁，终污永王。</s>何似北窗下，寂寞可栖神。
吴渊<s1>水调歌头<s2>太白已仙去，诗骨此山藏。</s>胸中锦绣如屋，都乞与东皇。</s>碎翦杏花千树，浓抹胭脂万点，妖艳断人肠。</s>晓露沐春色，晴日涨风光。</s>孤村路，逢休暇，共徜徉。</s>酒旗斜处，□□一簇几红妆。</s>暂息江头烽火，无奈鬓边霜雪，聊复放疏狂。</s>倚俟玉壶竭，未肯宝鞭扬。
周邦彦<s1>风流子<s2>枫林凋晚叶，关河迥，楚客惨将归。</s>望一川暝霭，雁声哀怨，半规凉月，人影参差。</s>酒醒後，泪花销凤蜡，风幕卷金泥。</s>砧杵韵高，唤回残梦，绮罗香减，牵起馀悲。</s>亭皋分襟地，难拚处，偏是掩面牵衣。</s>何况怨怀长结，重见无期。</s>想寄恨书中，银钩空满，断肠声里，玉筋还垂。</s>多少暗愁密意，唯有天知。
孙夫人<s1>风中柳<s2>销灭芳容，端的为郎烦恼。</s>鬓慵梳，宫妆草草。</s>别离情绪，待归来都告。</s>怕伤郎，又还休道。</s>利锁名缰，几阻当年欢笑。</s>更那堪，鳞鸿信杳。</s>蟾枝高折，愿从今须早。</s>莫辜负，凤帏人老。
李邴<s1>女冠子<s2>帝城三五。</s>灯光花市盈路。</s>天街游处。</s>此时方信，凤阙都民，奢华豪富。</s>纱笼才过处。</s>喝道转身，一壁小来且住。</s>见许多，才子艳质，携手并肩低语。</s>东来西往谁家女。</s>买玉梅争戴，缓步香风度。</s>北观南顾。</s>见画烛影里，神仙无数。</s>引人魂似醉，不如趁早，步月归去。</s>这一双情眼，怎生禁得，许多胡觑。
姚勉<s1>水调歌头<s2>微雪弄新霁，寒月上初弦。</s>长庚入梦，间生采石锦袍仙。</s>分得天孙云织，掣断麒麟金锁，来自玉皇前。</s>丹井凭泥轼，风月兴无边。</s>诏书来，催入觐，占春先。</s>柳边花底，细驺辇路骤鸣鞭。</s>荣侍金銮殿上，更向沉香亭北，半醉拂华笺。</s>来岁今朝里，人在八花砖。
京镗<s1>水调歌头<s2>杨卢万人杰，见我眼俱青。</s>锦官城里胜概，在在款经行。</s>笔底烟云飞走，胸次乾坤吐纳，议论总纵横。</s>觉我形秽处，相并玉壶清。</s>二使者，弦样直，水般平。</s>岷峨洗净凄怆，威与惠相并。</s>闻道东来有诏，却恐西留无计，顿使雪山轻。</s>滚滚蜀江水，不尽是声名。
李曾伯<s1>水调歌头<s2>今岁渝州热，过似岭南州。</s>火流石铄如傲，尤更炽於秋。</s>竟日襟常沾汗，中夕无停手，几至欲蕉头。</s>世岂乏凉境，老向此山囚。</s>赖苍灵，怜赤子，起龙秋。</s>刹那顷耳，天瓢倾下足西畴。</s>荡涤两间炎酷，苏醒一番枯槁，民瘼庶其廖。</s>清入诗脾里，一笑解吾忧。
辛弃疾<s1>水调歌头<s2>十里深窈窕，万瓦碧参差。</s>青山屋上，流水屋下绿横溪。</s>真得归来笑语，方是闲中风月，剩费酒边诗。</s>点检歌舞了，琴罢更围棋。</s>王家竹，陶家柳，谢家池。</s>知君勋业未了，不是枕流时。</s>莫向痴儿说梦，且作山人索价，颇怪鹤书迟。</s>一事定嗔我，已办北山移。
夏元鼎<s1>水调歌头<s2>三三乾妙画，佑圣诞弥尘。</s>北方壬癸，水生於坎产元精。</s>一数先天有象，元始化生相应，灵气属阳神。</s>寿永齐天地，万物尽回春。</s>说龟蛇，名黑杀，蕴深仁。</s>阴中阳长，要知害里却生恩。</s>此意宜参造化，正是金丹大道，不在咽精津。</s>富贵公方逼，肯问出人伦。
卢炳<s1>水调歌头<s2>华亭新伟观，胜地得高雄。</s>凭栏徙倚要眇，万里景无穷。</s>好是江流萦绕，那更云天舒阔，叠嶂倚晴空。</s>眼界无尽藏，怀抱有清风。</s>主人贤，开绮席，泛金锺。</s>放怀一笑，许我满酌醉颜红。</s>祗恐玺书即下，促起飞凫东去，行作黑头公。</s>还记今朝客，曾待一杯同。
家铉翁<s1>水调歌头<s2>瀛台居北界，觌面是重城。</s>老龙蹲踞不动，潭影净无尘。</s>此地高阳胜处，天付仙翁为主，那肯借闲人。</s>暂挂西堂锡，仍同旦过宾。</s>六年里，五迁舍，得比邻。</s>儒馆豆笾於粲，弦诵有遗音。</s>甚喜黄冠为侣，更得青衿来伴，应不叹飘零。</s>夜宿东华榻，朝餐泮水芹。
魏了翁<s1>水调歌头<s2>九十九峰下，百二十年州。</s>西风吹起客梦，月满驿南楼。</s>影入天河左界，辰在寿星向上，还是去年秋。</s>要和木兰曲，载酒寿君侯。</s>天边信，云外步，去难留。</s>寿觞庭院依旧，已带别离愁。</s>离合锺情未免，行止关人何事，浪白世间头。</s>将相时来作，身健百无忧。
贺铸<s1>菱花怨<s2>叠鼓嘲喧，彩旗挥霍，苹汀薄晚，兰舟催解。</s>别浦潮平，小山云断，十幅饱帆风快。</s>回想牵衣，愁掩啼妆，一襟香在。</s>纨扇惊秋，菱花怨晚，谁共蛾黛。</s>何处玉尊空，对松陵正美，鲈鱼菜。</s>露洗凉蟾，潦吞平野，三万顷非尘界。</s>览胜情无奈。</s>恨难招，越人同载。</s>会凭紫燕西飞，更约黄鹂相待。
刘潜<s1>水调歌头<s2>六郡酒泉。
王千秋<s1>水调歌头<s2>迟日江山好，老去倦遨游。</s>好天良夜，自恨无地可销忧。</s>岂意绮窗朱户，深锁双双玉树，桃扇避风流。</s>未暇泛沧海，直欲老温柔。</s>解檀槽，敲玉钏，泛清讴。</s>画楼十二，梁尘惊坠彩云留。</s>座上骑鲸仙友，笑我胸中磊，取酒为浇愁。</s>一举千觞尽，来日判扶头。
辛弃疾<s1>水调歌头<s2>万事到白发，日月几西东。</s>羊肠九折歧路，老我惯经从。</s>竹树前溪风月，鸡酒东家父老，一笑偶相逢。</s>此乐竟谁觉，天外有冥鸿。</s>味平生，公与我，定无同。</s>玉堂金马，自有佳处著诗翁。</s>好锁云烟窗户，怕入丹青图画，飞去了无踪。</s>此语更痴绝，真有虎头风。
李曾伯<s1>水调歌头<s2>洞庭千古月，湘水一天秋。</s>凉宵将傍三五，玩事若为酬。</s>人立梧桐影下，身在桂花香里，疑是玉为州。</s>宇宙大圆镜，沆瀣际空浮。</s>傍谯城，瞻岳麓，有巍楼。</s>不妨举酒，相与一笑作遨头。</s>人已星星华发，月只团团素魄，几对老蟾羞。</s>回首海天阔，心与水东流。
沈瀛<s1>水调歌头<s2>潇洒云中鹤，容与水边鸥。</s>缑山仙客，飘然曾约此中留。</s>更有骑鲸公子，相与翱翔八极，凛凛气横秋。</s>明月楼头宴，樽俎好诗流。</s>思往事，增逸兴，唤仙舟。</s>谁能拘束，尘埃堆里蹙昏眸。</s>拟附星槎直上，十二玉京绛阕，高处且嬉游。</s>回首视人世，天地一沙舟。
王义山<s1>乐语<s2>莫忘九疑山上侣。</s>住在山中，白石清泉处。</s>好与长年沾雨露。</s>灵根下遣蟠虬护。</s>青青九节长如许。</s>早晚成花，教见薰风度。</s>十二节添须记取。</s>千年一节从头数。
吕渭老<s1>水调歌头<s2>扁舟思独往，樯影划晴烟。</s>要伴人随明月，踏破水中天。</s>谁信骑鲸高逝，空对笔端风雨，如泛楚江船。</s>老子穷无赖，端欲把降竿。</s>白苹汀，归老计，似高闲。</s>平生爱我，一言相置二刘间。</s>准拟何山松桂，折足铛能安稳，芋火对阑残。</s>何必少林语，立雪问心安。
蔡伸<s1>水调歌头<s2>亭皋木叶下，原隰菊花黄。</s>凭高满眼秋意，时节近重阳。</s>追想彭门往岁，千骑云屯平野，高宴古球场。</s>吊古论兴废，看剑引杯长。</s>感流年，思往事，重凄凉。</s>当时坐间英俊，强半已凋亡。</s>慨念平生豪放，自笑如今霜鬓，漂泊水云乡。</s>已矣功名志，此意付清觞。
吴潜<s1>水调歌头<s2>且尽一杯酒，莫问百年忧。</s>胸中多少磊块，老去已难酬。</s>见说旄头星落，半夜天矫陨坠，玉垒阵云收。</s>世运回如此，稳泛辋川舟。</s>鸥鹭侣，猿鹤伴，为吾谋。</s>主人归也，正是重九月如钩。</s>便把三程为两，更趱两程为一，尚恐是悠悠。</s>旁有渔翁道，肯负白苹洲。
张元干<s1>水调歌头<s2>袖手看飞雪，高卧过残冬。</s>飘然底事春到，先我逐孤鸿。</s>挟取笔端风雨，快写胸中丘壑，不肯下樊笼。</s>大笑了今古，乘兴便西东。</s>一尊酒，知何处，又相逢。</s>奴星结柳，与君同送五家穷。</s>好是橘封千户，正恐楼高百尺，湖海有元龙。</s>目光在牛背，马耳射东风。
张孝祥<s1>水调歌头<s2>螯禁辍颇牧，熊拭赖龙黄。</s>一时林莽千险，蜂午要驱攘。</s>金版六韬初拭，烟敛山空野回，低草见牛羊。</s>旒纩释南顾，戈甲濯银潢。</s>玉书下，褒懿绩，促曹装。</s>帝宸天近，红旆东去带朝阳。</s>归辅五云丹陛，回首楚楼千里，遗爱满潇湘。</s>应记依刘客，曾此奉离觞。
吴镒<s1>水调歌头<s2>三楚上游地，五岭翠眉横。</s>杜诗韩笔难尽，身到眼增明。</s>最好流泉百道，НН绕城萦市，唯见洛阳城。</s>化鹤三千岁，橘井尚凄清。</s>阆风客，紫贝阙，白玉京。</s>不堪天上官府，时此驻霓旌。</s>岁晚朔云边雪，压尽蛮烟瘴雨，过雁落寒汀。</s>况有如泉酒，细与故人倾。
无名氏<s1>蜡梅香<s2>爱日初长。</s>正园林才见，万木凋黄。</s>槛外朝来，已见数枝，复欲掩映回廊。</s>赐与东皇。</s>付芳信，妆点江乡。</s>想玉楼中，谁家艳质，试学新妆。</s>桃杏苦寻芳。</s>纵成蹊，岂能似恁清香。</s>素艳妖娆，应是尽夜，曾与明月添光。</s>瑞雪冰霜。</s>浑疑是，粉蝶轻狂。</s>待拚吟赏，休听画楼，横管悲伤。
向<s1>水调歌头<s2>短棹舣湍石，华月满汀洲。</s>应知孤客无寐，特地照离忧。</s>谁念娥单枕，寂寞广寒宫殿，亦自□□□。</s>□□□□□，□□□□□。</s>□怜我，尘满袖，雪盈头。</s>两乡千里萦恨，何事不归休。</s>遥想闺中今夜，夜久寒生玉臂，犹自倚高楼。</s>别泪入湘水，归梦绕州。
无名氏<s1>风流子<s2>淑景皇州满，和风渐，催促柳花飞。</s>过清明骤雨，五候台榭，青烟散入，新火开时。</s>绣帘外，傍人飞燕子，映叶语黄鹂。</s>秋千昼永，绮罗人散，花阴笑隔，红粉墙低。</s>青门多行乐，寻芳处，何计强逐轻肥。</s>空对旧游满目，谁共开眉。</s>遇有时系马，垂杨影下，风前伫立，惆怅佳期。</s>回望故园桃李，应待人归。
魏了翁<s1>水调歌头<s2>牛酒享宾客，焦烂列前荣。</s>有人先事早计，残突伴孤星。</s>香火家家绘象，鼓村村祠宇，翦不断人情。</s>清泪九皋鹤，唤起梦魂惺。</s>白苹洲，芳草渡，玉湖亭。</s>画帘挂起簌，一卷易同盟。</s>携手锦江箍隐，觌面墨池玄叟，扶杖蜀君平。</s>三老冁然笑，云散太空清。
石麟<s1>水调歌头<s2>九叶仙茅秀，旬浃一阳生。</s>中山瑞气和暖，融作玉壶春。</s>昨夜洪临跨鹤，翌早绿华骖凤，今日岳生申。</s>须信神仙侣，引从降蓬瀛。</s>文中虎，寿中鹤，酒中鲸。</s>一门盛事相继，桥梓奋鹏程。</s>应羡华堂燕处，许大规摹涵养，大器晚方成。</s>醒後宫花句，伫看赋琼林。
张元干<s1>风流子<s2>飞观插雕粱。</s>凭虚起，缥缈五云乡。</s>对山滴翠岚，两眉浓黛，水分双派，满眼波光。</s>曲栏干外，汀烟轻冉冉，莎草细茫茫。</s>无数钓舟，最宜烟雨，有如图画，浑似潇湘。</s>使君行乐处，秦筝弄哀怨，云鬓分行。</s>心醉一缸春色，满座疑香。</s>有天涯倦客，尊前回首，听彻伊川，恼损柔肠。</s>不似碧潭双剑，犹解相将。
晁端礼<s1>春晴<s2>燕子来时，清明过了，桃花乱飘红雨。</s>倦客凄凉，千里云山将暮。</s>泪眸回望，人在玉楼深处。</s>向此多应念远，凭栏无语。</s>芳菲可惜轻负。</s>空鞭弄游丝，帽冲飞絮。</s>恨满东风，谁识此时情绪。</s>数声啼鸟，劝我不如归去。</s>纵写香笺，仗谁寄与。
柳永<s1>女冠子<s2>火云初布。</s>迟迟永日炎暑。</s>浓阴高树。</s>黄鹂叶底，羽毛学整，方调娇语。</s>薰风时渐动，峻阁池塘，芰荷争吐。</s>画梁紫燕，对对衔泥，飞来又去。</s>想佳期，容易成辜负。</s>共人人，同上画楼斟香醑。</s>恨花无主。</s>卧象床犀枕，成何情绪。</s>有时魂梦断，半窗残月，透帘穿户。</s>去年今夜，扇儿扇我，情人何处。
苏辙<s1>水调歌头<s2>离别一何久，七度过中秋。</s>去年东武今夕，明月不胜愁。</s>岂意彭城山下，同泛清河古汴，船上载凉州。</s>鼓吹助清赏，鸿雁起汀洲。</s>坐中客，翠羽帔，紫绮裘。</s>素娥无赖，西去曾不为人留。</s>今夜清尊对客，明夜孤帆水驿，依旧照离忧。</s>但恐同王粲，相对永登楼。
朱熹<s1>水调歌头<s2>江水浸云影，鸿雁欲南飞。</s>携壶结客，何处空翠渺烟霏。</s>尘世难逢一笑，况有紫萸黄菊，堪插满头归。</s>风景今朝是，身世昔人非。</s>酬佳节，须酩酊，莫相违。</s>人生如寄，何事辛苦怨斜晖。</s>无尽今来古往，多少春花秋月，那更有危机。</s>与问牛山客，何必独沾衣。
京镗<s1>水调歌头<s2>身去日华远，举首望长安。</s>四年留蜀，那复有梦到金銮。</s>遥想将芜三径，自笑己穷五技，无语倚阑干。</s>欲作天涯别，犹对俎尊闲。</s>秋意晚，风色厉，叶声乾。</s>阳关三叠缓唱，一醉且酡颜。</s>聚散燕鸿南北，得失触蛮左右，莫较去仍还。</s>後日相思处，烟水与云山。
韩<s1>水调歌头<s2>一曲笙歌外，四座笑谈清。</s>使君秋霁领客，别乘更宗英。</s>想像亲闱称寿，写就通家情分，相与庆恩荣。</s>劝动桂花发，香雾扑帘旌。</s>功名事，台阁路，好同登。</s>只今报政归诏，舆论正蜚声。</s>以我文章学术，与国和平安靖，冠剑入明庭。</s>应顾棠阴下，野老鬓星星。
李纲<s1>水调歌头<s2>如意始身退，此事古难谐。</s>中年醉饮，多病闲去正当才。</s>长爱兰亭公子，弋钓溪山娱适，甘旨及朋侪。</s>衰疾卧江海，鸥鸟莫惊猜。</s>酒初熟，招我友，共一杯。</s>碧天云卷，高挂明月照人怀。</s>我醉欲眠君去，醉醒君如有意，依旧抱琴来。</s>尚有一壶酒，当复为君开。
康与之<s1>舞杨花<s2>牡丹半坼初经雨，雕槛翠幕朝阳。</s>娇困倚动风，羞谢了群芳。</s>洗烟凝露向清晓，步瑶台，月底霓裳。</s>轻笑淡拂宫黄。</s>浅拟飞燕新妆。</s>杨柳啼鸦昼永，正秋千庭馆，风絮池塘。</s>三十六宫，簪艳粉浓香。</s>慈宁玉殿庆清赏，占东君，谁比花王。</s>良夜万烛荧煌。</s>影里留住年光。
李曾伯<s1>水调歌头<s2>久欲乘槎去，间阔几仙尘。</s>乾坤炯炯不夜，造化抑何神。</s>谁道二分无赖，到处一轮都满，天未始私人。</s>今夕果何夕，非夏亦非春。</s>风露下，明作哲，圣之清。</s>纷纷浮世代谢，燕客与鸿宾。</s>欢恨离愁尽扫，谢赋鲍诗高束，一枕听严更。</s>尔自屋梁落，吾已醉醺醺。
沈蔚<s1>不见<s2>回首芜城旧苑。</s>还是绿深红浅。</s>春意已无多，斜日满帘飞燕。</s>不见。</s>不见。</s>花上雨来风转。
陈亮<s1>水调歌头<s2>不见南师久，谩说北群空。</s>当场只手，毕竟还我万夫雄。</s>自笑堂堂汉使，得似洋洋河水，依旧只流东。</s>且复穹庐拜，会向藁街逢。</s>尧之都，舜之壤，禹之封。</s>於中应有，一个半个耻臣戎。</s>万里腥膻如许，千古英灵安在，磅礴几时通。</s>胡运何须问，赫日自当中。
王千秋<s1>风流子<s2>同云垂六幕，啼乌静，风御玉妃寒。</s>渐声入钓蓑，色侵书幌，似花如絮，结阵成团。</s>倦游客，一番诗思苦，无算酒肠宽。</s>黄竹调悲，绮衾人马，岂堪梅蕊，索笑巡檐。</s>一杯知谁劝，空搔首，远是忆旧青毡。</s>问素娥早晚，光射江干。</s>待醉披鹤氅，高吟冰柱，剡溪何妨，乘兴空还。</s>只恐橹声咿轧，栖鸟难安。
韩元吉<s1>水调歌头<s2>今日俄重九，莫负菊花开。</s>试寻高处，携手蹑屐上崔嵬。</s>放目苍岩千仞。</s>云护晓霜成阵。</s>知我与君来。</s>古寺倚修竹，飞槛绝纤埃。</s>笑谈间，风满座，酒盈杯。</s>仙人跨海，休问随处是蓬莱。</s>落日平原西望。</s>鼓角秋深悲壮。</s>戏马但荒台。</s>细把茱萸看，一醉且徘徊。
程<s1>水调歌头<s2>日毂金钲赤，雪窦水晶寒。</s>支机石下翻浪，喷薄出层关。</s>半夜雌龙惊走，明日灵蛇张甲，蜚上石盘桓。</s>多谢山君护，未放醉翁闲。</s>安得醉，风，露珊珊。</s>翠云老子，邀我瑶佩驾红鸾。</s>一勺流觞何有，万石横缸如注，虹气饮溪乾。</s>忽梦坐银井，长啸俯清湍。
锺将之<s1>水调歌头<s2>更似南津港，再遇吕公船。
林淳<s1>水调歌头<s2>潇洒东湖上，夜雨洗清秋。</s>朝来尘霁，凝望千里兴悠悠。</s>山色揉蓝深染，波影青铜新铸，□冷翠光浮。</s>蓑笠真吾事，聊整钓鱼钩。</s>坐中客，凌王谢，更风流。</s>一觞一咏，豪俊谈笑气吞牛。</s>花月连环长好，到处名园池□，遇景且遨游。</s>试问陶元亮，底事赋归休。
葛长庚<s1>水调歌头<s2>吃了几辛苦，学得这些儿。</s>蓬头赤脚，街头巷尾打无为。</s>都没蓑衣笠子，多少风烟雨雪，便是活阿鼻。</s>一具骷髅骨，忍尽万千饥。</s>头不梳，面不洗，且憨痴。</s>自家屋里，黄金满地有谁知。</s>这里一声惭愧，那里一声调数，满面笑嘻嘻。</s>白鹤青云上，记取这般时。
刘辰翁<s1>水调歌头<s2>山水无宿约，村暗自当还。</s>不知有客乘兴，载我弄沧湾。</s>酒吸明河欲尽，月落三星在下，未放水风闲。</s>影转松起舞，扶步入林间。</s>恨无人，横野笛，叫关山。</s>知君慷慨何事，惜得米阳关。</s>看取大江东去，把酒凄然北望，说著泪潺。</s>我饮自须尽，君唱有何难。
张元干<s1>水调歌头<s2>今夕定何夕，秋垂满东瓯。</s>悲凉怀抱，何事还倍去年愁。</s>万里碧空如洗，寒浸十分明月，帘卷玉波流。</s>非是经年别，一岁两中秋。</s>坐中庭，风露下，冷飕飕。</s>素娥无语相对，尊酒且迟留。</s>琴罢不堪幽怨，遥想三山影外，人倚夜深楼。</s>矫首望霄汉，云海路悠悠。
赵善括<s1>水调歌头<s2>山险号北固，景胜冠南州。</s>洪涛江上乱云，山里簇红楼。</s>堪笑萍踪无定，拟泊叶舟何许，无计可依刘。</s>金阙自帷幄，玉垒老貔貅。</s>问兴亡，成底事，几春秋。</s>六朝人物，五胡妖雾不胜愁。</s>休学楚囚垂泪，须把祖鞭先著，一鼓版图收。</s>惟有金焦石，不逐水漂流。
方君遇<s1>风流子<s2>春被雨禁持。</s>伤心事，仿佛去年时。</s>记芳径暮归，褪妆微醉，暗帏先寝，闻笑佯痴。</s>回首别离容易过，杨柳又依依。</s>红烛怨歌，鬓花零落，青绫牵梦，屏影参差。</s>桃源今何在，刘郎去，应念瘦损香肌。</s>误约夜阑，从前怪我都疑。</s>但怕收残泪，对人徐语，指弹新恨，推户潜窥。</s>还是恹恹病也，无计怜伊。
李曾伯<s1>水调歌头<s2>鸿雁未应到，可怪此番风。</s>木犀天气，何事爽逼夹衣重。</s>长记呼韩塞下，每向飞廉声里，占见马蹄东。</s>今日闭门睡，都不管山翁。</s>李北平，班定远，魏云中。</s>纷纷成败，任取勋业纪南宫。</s>幸得明朝无雨，定是中宵有月，莫放酒尊空。</s>起舞弄庭叶，清影伴岩松。
王千秋<s1>水调歌头<s2>披锦泛江客，横槊赋诗人。</s>气吞宇宙，当拥千骑静胡尘。</s>何事折腰执版，久在泛莲幕府，深觉负平生。</s>踉众人底，欲语复吞声。</s>庆垂弧，期赐杖，酒深倾。</s>愿君大耐，碧眸丹颊百千龄。</s>用即经纶天下，不用归谋三径，一笑友渊明。</s>出处两俱得，亦鹏。
张孝祥<s1>水调歌头<s2>濯足夜滩急，发北风凉。</s>吴山楚泽行遍，只欠到潇湘。</s>买得扁舟归去，此事天公付我，六月下沧浪。</s>蝉脱尘埃外，蝶梦水云乡。</s>制荷衣，纫兰佩，把琼芳。</s>湘妃起舞一笑，抚瑟奏清商。</s>唤起九歌忠愤，拂拭三闾文字，还与日争光。</s>莫遣儿辈觉，此乐未渠央。
洪咨夔<s1>风流子<s2>锦幄醉荼シ。</s>狻猊暖，银蒜压烟霏。</s>正韩范安边，欧苏领客，红芳庭院，绿荫窗扉。</s>著句挽春春肯住，更判羽觞挥。</s>金系花腰，玉匀人面，娇慵无力，娅姹相依。</s>繁华都能几，青油幕，好与遮护晴晖。</s>寄语东君，莫教一片轻飞。</s>向温馨深处，留欢卜夜，月移花影，露人衣。</s>只恐明朝西垣，有诏催归。
王之道<s1>水调歌头<s2>湖上有佳色，黄菊傲霜秋。</s>一尊相属，谈咏彼此得无愁。</s>何处鲈鱼初荐，错俎金齑点脍，令我忆东州。</s>双鹭带斜日，飞下白苹洲。</s>晚风劲，吹残酒，袭破裘。</s>故人俱在，江左底事独淹留。</s>归去草堂侵夜，一点青荧灯火，得句可忘忧。</s>欲识无穷意，终日倚城楼。
韩元吉<s1>水调歌头<s2>泽国又秋晚，天际有飞鸿。</s>中原何在，极目千里暮云重。</s>今古长干桥下，遗恨都随流水，西去几时东。</s>斜日动歌管，萸菊舞西风。</s>江南岸，淮南渡，草连空。</s>石城潮落，寂寞烟树锁离宫。</s>且斗尊前酒美，莫问楼头佳丽，往事有无中。</s>却笑东山老，拥鼻与谁同。
张炎<s1>水调歌头<s2>白发已如此，岁序更。</s>化机消息，壮生天籁雍门琴。</s>颇笑论文说剑，休问高车驷马，衮衮□黄金。</s>蚁在元无梦，水竞不流心。</s>绝交书，招隐操，恶圆箴。</s>世尘空扰，脱巾挂壁且松阴。</s>谁对紫微阁下，我对白萍洲畔，朝市与山林。</s>不用一钱买，风月短长吟。
蔡士裕<s1>浦湘曲<s2>功名早。</s>步武青云缭绕。</s>斯文近有成效。</s>绛纱拍拍春风满，香动一池芹藻。</s>瓜期到。</s>便勇撤皋比，此去应光耀。</s>立登枢要。</s>向红叶阶前紫薇阁，管不负年少。
吴潜<s1>水调歌头<s2>老圃无关锁，放客意中行。</s>颇欣天地开阔，烟钓与云耕。</s>荷长亭亭翠盖，竹长森森翠葆，景致闹装成。</s>几树榴花发，映水色偏明。</s>绮楼空，金屋静，恨难平。</s>鼓笙潇笛，谁怜冷落暗尘局。</s>回首百年人事，转眼几番今古，日迈月俱征。</s>且尽一杯酒，退步是前程。
方岳<s1>水调歌头<s2>宇宙一杯酒，暝色倚重湖。</s>青山杳杳何处，烟水泻愁予。</s>别岸风涛喷薄，半夜鱼龙悲啸，能撼我诗无。</s>李白醉不醒，唤起问何如。</s>是耶非，天莽苍，雪模糊。</s>苍颜白发如此，空复笑今吾。</s>寄语鹭朋鸥侣，好在风餐水宿，底处不烟芜。</s>吾亦从此逝，从我者谁欤。
徐明仲<s1>水调歌头<s2>宗社中兴佐，廊庙黑头公。</s>故家乔木，十年风虎会云龙。</s>三镇上流藩翰，千里北门符钥，何许在民功。</s>刀剑还牛犊，饥馑化登丰。</s>政成时，春明媚，日和融。</s>寿觞如海，愿公一酌倒三松。</s>移取活人心手，归作调元勋业，谈笑共平戎。</s>还使十书老，直与古人同。
李处全<s1>水调歌头<s2>上马趣携酒，送客古朱方。</s>秋风斜日山际，低草见牛羊。</s>酩酊不知更漏，但见横江白露，清映月如霜。</s>平睨广寒殿，谁说路歧长。</s>醉还醒，时起舞，念吾乡。</s>江山尔尔，回首千载几兴亡。</s>一笑书生事业，谁信管城居士，不换碧油幢。</s>好在中冷水，击楫奏伊凉。
卢炳<s1>水调歌头<s2>风驭过姑射，云挹浮丘。</s>丁宁月姊，为我澄霁一天秋。</s>尽展冰奁玉鉴，要看瑶台银阙，万里冷浮光。</s>分与世间景，好在水边楼。</s>想霓裳，呈妙舞，起清讴。</s>蓝桥何处，试寻玉杵恣追游。</s>拟待铅霜捣就，缓引琼浆沈醉，谁信是良筹。</s>长啸跨鲸背，不必愿封留。
李从周<s1>风流子<s2>双燕立虹梁。</s>东风外，烟雨湿流光。</s>望芳草云连，怕经南浦，葡萄波涨，怎博西凉。</s>空记省，浅妆眉晕敛，袖唾痕香。</s>春满绮罗，小莺捎蝶，夜留弦索，么凤求凰。</s>江湖飘零久，频回首，无奈触绪难忘。</s>谁信温柔牢落，翻坠愁乡。</s>仗玉笺铜爵，花间陶写，宝钗金镜，月底平章。</s>十二主家楼苑，应念萧郎。
吴文英<s1>水调歌头<s2>屋下半流水，屋上几青山。</s>当心千顷明镜，入座玉光寒。</s>云起南峰未雨，云敛北峰初霁，健笔写青天。</s>俯瞰古城堞，不碍小阑干。</s>绣鞍马，软红路，乍回班。</s>层梯影转亭午，信手展缃编。</s>残照游船收尽，新月画帘才卷，人在翠壶间。</s>天际笛声起，尘世夜漫漫。
辛弃疾<s1>水调歌头<s2>木末翠楼出，诗眼巧安排。</s>天公一夜，削出四面玉崔嵬。</s>畴昔此山安在，应为先生见挽，万马一时来。</s>白鸟飞不尽，却带夕阳回。</s>劝公饮，左手蟹，右手杯。</s>人间万事变灭，今古几池台。</s>君看庄生达者，犹对山林皋壤，哀乐未忘怀。</s>我老尚能赋，风月试追陪。
葛郯<s1>水调歌头<s2>年来惯行役，楚尾又吴头。</s>餐霞吸露，何事佳处辄迟留。</s>云听渔舟夜唱，花落牧童横笛，占尽五湖秋。</s>胡床兴不浅，人在庾公楼。</s>绣帘卷，曲阑暝，翠鬟愁。</s>森罗万象，与渠诗里一时收。</s>天设四桥风月，地会三州山水，邀我伴沙鸥。</s>明朝起归梦，一枕过苹洲。
陈惟哲<s1>水调歌头<s2>近畿贤太守，陆地隐神仙。</s>功高玉记，名通紫府自长年。</s>拂拭壶中光景，游戏人间风月，富贵本青毡。</s>十载五分牧，惠泽浸江天。</s>把文章，做勋业，德才全。</s>龟峰堂上，满城和气入歌筵。</s>春在百花庭院，坐拥十眉珠翠，寿酒吸长川。</s>来岁称觞处，稳向凤池边。
孙锐<s1>水调歌头<s2>渔钓有遗逸，天子宠元真。</s>赐之奴仆，得随妫艳下神京。</s>几度苹汀蓼岸，不问金钩无饵，谈笑取冰鳞。</s>珍重主人意，名我曰樵青。</s>肩兰桨，萦桂棹，出波津。</s>凌虚上□□□，□□会群真。</s>卸下绿蓑青笠，付与渔童收管，相与□红尘。</s>归去又□□，同赏洞中春。
马伯升<s1>水调歌头<s2>和气应鼙鼓，喜色上辕门。</s>貔貅万骑，争相庆主将佳晨。</s>遥望九霄上阙，霭霭庆云澄处，一点将星明。</s>天瑞不虚应，人杰岂虚生。</s>况君家，名将旧，有元勋。</s>上方拊髀，要资颇牧作长城。</s>管取斋坛入拜，会见凯歌归奏，振起旧家声。</s>与国同休语，王府又重盟。
葛立方<s1>风流子<s2>细草芳南苑，东风里，赢得一身闲。</s>见花朵绣田，柳丝络岸，沼冰方泮，山雪初残。</s>又还是，陇头春信动，梅蕊入征鞍。</s>月里暗香，水边疏影，淡妆宜瘦，玉骨禁寒。</s>泛金溪上好，开幽户，聊面翠麓云湾。</s>知道醉吟堪老，名利难关。</s>算书帏意懒，宦途游倦，旧时习气，惟有跻攀。</s>拟待杖藜花底，直到春阑。
李曾伯<s1>水调歌头<s2>枣颊上秋色，朔漠寇南来。</s>斧螗蜂猬棼集，腥雾扫难开。</s>细看眼前局面，惊落人间匕箸，砥柱者谁哉。</s>熊虎贾馀勇，弧兔等轻埃。</s>炮雷轰，戈日耀，阵云排。</s>不图风定波息，谈笑静长淮。</s>休诧穿杨妙手，乘早闹蓝抽脚，谁拙又谁才。</s>束起楼兰剑，归钓子陵台。
王千秋<s1>水调歌头<s2>笔力卷鲸海，人物冠麟台。</s>向来朱邸千字，不省有惊雷。</s>人似曲江风韵，刚要重来持节，不道玉堂开。</s>草诏坐扛鼎，琐屑扫尊。</s>金错落，貂掩映，玉崔嵬。</s>看公谈笑，长河千里静氛埃。</s>散马昼闲榆塞，辫发春趋瑶陛，都出济川才。</s>老子尚顽健，东阁亦时来。
邵怀英<s1>水调歌头<s2>香亲紫荷陌，和气满长沙。</s>黄堂庶寝春晓，风软碧幢遮。</s>天遣武夷仙客，来掌元戎金印，千骑拥高牙。</s>收了绿林啸，喜动紫薇花。</s>青藜杖，鸿宾略，属公家。</s>长城应与借一，天语屡褒嘉。</s>且伴彩衣行乐，指日丝纶飞诏，归去凤池夸。</s>千岁祝眉寿，福海浩无涯。
王义山<s1>乐语<s2>岁岁丹霞天近处。</s>借问殷勤，何以逢兰杜。</s>碧砌玉阑春不去。</s>清香长逐薰风度。</s>况是恩光新雨露。</s>绿叶青青，葱翠长如许。</s>端的萱花仙伴侣。</s>年年今日阶前舞。
王以宁<s1>水调歌头<s2>大别我知友，突兀起西州。</s>十年重见，依旧秀色照清眸。</s>常记鲒狂客，邀我登楼雪霁，杖策拥羊裘。</s>山吐月千仞，残夜水明楼。</s>黄粱梦，未觉枕，几经秋。</s>与君邂逅，相逐飞步碧山头。</s>举酒一觞今古，叹息英雄骨冷，清泪不能收。</s>鹦鹉更谁赋，遗恨满芳洲。
危西麓<s1>风流子<s2>西风吹锦水，朝天路，冉冉两凫飞。</s>看父老袅花，苦遮去辙，儿童骑竹，争问归期。</s>帐簇马前纷蔽日，实绩纪行碑。</s>冰饮三年，从容官事，棠阴百里，悠久民思。</s>圣明衿遐远，关山道，应是来骤华丝。</s>画绣过家，莱庭彩舞斑衣。</s>便稳奉安舆，江南向暖，早传言语，樵曲先知。</s>重约旧临，倪耄迎候杭西。
张元干<s1>鱼游春水<s2>芳洲生苹芷。</s>宿雨收晴浮暖翠。</s>烟光如洗，几片花飞点泪。</s>清镜空馀白发添，新恨谁传红绫寄。</s>溪涨岸痕，浪吞沙尾。</s>老去情怀易醉。</s>十二栏干慵遍倚。</s>双凫人惯风流，功名万里。</s>梦想浓妆碧云边，目断归帆夕阳里。</s>何时送客，更临春水。
无名氏<s1>水调歌头<s2>玉斧折丹桂，锦绣拂银河。</s>蟠胸虹气千丈，捧砚唤宫娥。</s>三度花攒五马，一笑毫挥万字，何处不恩波。</s>试问老仙寿，铜狄几摩挲。</s>舞槐龙，垂艾虎，弄清和。</s>湖山风月，且与吟笑侧金荷。</s>明岁端阳时节，人在薰风殿阁，凉意入赓歌。</s>宣劝滟昌，叠雪赐香罗。
王质<s1>水调歌头<s2>草蔓已多露，松竹总含风。</s>群山左顾右盼，如虎更如龙。</s>时见渔灯三两，知在谁家浦溆，星斗烂垂空。</s>万有付一扫，人世等天宫。</s>秋萧瑟，林脱叶，水归洪。</s>江湖飘泊鸿雁，洲渚肯相容。</s>要使群生安堵，不听三更吠犬，此则是奇功。</s>一任画麟阁，吾自老墙东。
戴复古<s1>水调歌头<s2>轮奂半天上，胜概压南楼。</s>筹边独坐，岂欲登览快双眸。</s>浪说胸吞云梦，直把气吞残虏，西北望神州。</s>百载一机会，人事恨悠悠。</s>骑黄鹤，赋鹦鹉，谩风流。</s>岳王祠畔，杨柳烟锁古今愁。</s>整顿乾坤手段，指授英雄方略，雅志若为酬。</s>杯酒不在手，双鬓恐惊秋。
赵孟坚<s1>风流子<s2>望极思悠悠。</s>江如练，籁息浪纹收。</s>看帆卷帆舒，往来征艇，鹭飞鹭立，远近芳洲。</s>逝波不舍山常好，祗白少年头。</s>杜若满汀，离骚幽怨，鸱夷去国，烟浪遨游。</s>江南知何许，青林晚，山断处，白云浮。</s>怀古慨今，谁人似我闲愁。</s>叹醉生浪迹，鲈乡蟹舍，红怨粉，莲棹菱舟。</s>敲遍阑干，默然竟日凝眸。
黄庭坚<s1>水调歌头<s2>落日塞垣路，风劲戛貂裘。</s>翩翩数骑闲猎，深入黑山头。</s>极目平沙千里，惟见雕弓白羽，铁面骏骅骝。</s>隐隐望青冢，特地起闲愁。</s>汉天子，方鼎盛，四百州。</s>玉颜皓齿，深锁三十六宫秋。</s>堂有经纶贤相，边有纵横谋将，不减翠娥羞。</s>戎虏和乐也，圣主永无忧。
无名氏<s1>水调歌头<s2>云作伴，月为邻。
张元干<s1>水调歌头<s2>平日几经过，重到更留连。</s>黄尘乌帽，觉来眼界忽醒然。</s>坐见如云秋稼，莫问鸡虫得失，鸿鹄下翩翩。</s>四海九洲大，何地著飞仙。</s>吸湖光，吞蟾影，倚天圆。</s>胸中万顷空旷，清夜炯无眠。</s>要识世间闲处，自有尊前深趣，且唱钓鱼船。</s>调鼎他年事，妙手看烹鲜。
贺铸<s1>风流子<s2>何处最难忘。</s>方豪健，放乐五云乡。</s>彩笔赋诗，禁池芳草，香鞯调马，辇路垂杨。</s>绮筵上，扇偎歌黛浅，汗舞罗香。</s>兰烛伴归，绣轮同载，闭花别馆，隔水深坊。</s>零落少年场。</s>琴心漫流怨，带眼偷长。</s>无奈占床燕月，侵鬓吴霜。</s>念北里音尘，鱼封永断，便桥烟雨，鹤表相望。</s>好在後庭桃李，应记刘郎。
李弥逊<s1>水调歌头<s2>安石寓丝竹，方朔杂诙谐。</s>昂霄气概，古来无地可容才。</s>不见骑鲸仙伯，唾手功名事了，猿鹤与同侪。</s>有意谢轩冕，无计避嫌猜。</s>静中乐，山照座，月浮杯。</s>忘形湛辈，一笑丘壑写高怀。</s>只恐天催玉斧，为破烟尘昏翳，人自日边来。</s>东阁动诗兴，莫待北枝开。
翁元龙<s1>风流子<s2>天阔玉屏空。</s>轻阴弄，淡墨画秋容。</s>正凉挂半蟾，酒醒窗下，露催新雁，人在山中。</s>又一片，好秋花占了，香换却西风。</s>箫女夜归，帐栖青凤，镜娥妆冷，钗坠金虫。</s>西湖花深窈，闲庭砌，曾占席地歌钟。</s>载取断云归去，几处房栊。</s>恨小帘灯暗，粟肌消瘦，薰炉烟减，珠袖玲珑。</s>三十六宫清梦，还与谁同。
辛弃疾<s1>水调歌头<s2>折尽武昌柳，挂席上潇湘。</s>二年鱼鸟江上，笑我往来忙。</s>富贵何时休问，离别中年堪恨，憔悴鬓成霜。</s>丝竹陶写耳，急羽且飞觞。</s>序兰亭，歌赤壁，绣衣香。</s>使君千骑鼓吹，风采汉侯王。</s>莫把骊驹频唱，可惜南楼佳处，风月已凄凉。</s>在家贫亦好，此语试平章。
冯取洽<s1>水调歌头<s2>雪霁春已半，露重午方喧。</s>一筇拄上高绝，便觉眼前宽。</s>指点数家楼阁，检校一村花柳，绿水接青烟。</s>峦岫竞围绕，风日更清妍。</s>闹媒蜂，纷使蝶，菜花繁。</s>少年正尔行乐，谁复顾华颠。</s>自有此丘此坂，那得游人箫鼓，暖响出中天。</s>归步不妨晚，恰则月初弦。
刘克逊<s1>水调歌头<s2>解变西体，一赋冠群英。</s>清风峡畔，至今堂已读书名。</s>富贵轻於尘土，孝义高於山岳，惜不大其成。</s>陵谷纵迁改，草木亦光荣。</s>与仇香，穿阮屐，试同登。</s>石龛虽窄，可容一几短檠灯。</s>千仞苍崖如削，四面翠屏不断，云雾镇长生。</s>最爱岩前水，犹作诵弦声。
洪咨夔<s1>水调歌头<s2>如此好明月，梅里自来无。</s>炎云溽雾收尽，宇宙一冰壶。</s>浅濑乍分随合，清影欲连还断，漾玉浮图。</s>风物庾楼似，秋思欠菰蒲。</s>醉魂醒，尘骨换，我非吾。</s>琼箫紫凤何许，风露足清都。</s>君看流光多处，缥缈人立，白与藕花俱。</s>只恐娥妒，凉透粟生肤。
魏了翁<s1>水调歌头<s2>曾记武林日，岁上德星堂。</s>相君襟度夷雅，容我少年狂。</s>辇路升平风月，禁陌清时锺鼓，送紫霞觞。</s>回首十年事，解后衮衣乡。</s>古今梦，元一辙，谩千场。</s>纷纷间较目睫，谁解识方将。</s>霜落南山秋实，风卷北邻夜燎，世事正匆忙。</s>天意那可问，只愿善人昌。
刘一止<s1>水调歌头<s2>千古严陵濑，清夜月荒凉。</s>水明沙净，波面一叶弄孤光。</s>北望旄头天际，杀气遥昏楚甸，云树失青苍。</s>愁绝未归客，衰鬓点吴霜。</s>听江边，鸣宝瑟，想英皇。</s>骑鲸仙裔，高韵清绝胜风篁。</s>醉入无何境界，却笑昔人底事，远慕白云乡。</s>不见咸阳道，烟草茂陵荒。
葛胜仲<s1>水调歌头<s2>夜泛南溪月，光影冷涵空。</s>棹飞穿碎金电，翻动水精宫。</s>横管何妨三弄，重醑仍须一斗，知费几青铜。</s>坐久桂花落，襟袖觉香浓。</s>庾公阁，子猷舫，兴应同。</s>从来好景良夜，我辈敢情锺。</s>但恐仙娥川後，嫌我尘容俗状，清境不相容。</s>击汰同情赏，赖有紫溪翁。
廖行之<s1>水调歌头<s2>凉吹起空阔，疏雨敛轻阴。</s>潇湘江上秋色，佳处不胜清。</s>拄笏西山一望，气与千崖高爽，天意属奇英。</s>威凤下瑶阙，丹桂矗云根。</s>汉元侯，流德厚，在云孙。</s>金昆玉季，曾共接武上青云。</s>堂上瑶池仙姥，庭下芝兰玉树，好事萃于门。</s>剩讲经纶事，早晚自公卿。
王义山<s1>乐语<s2>戏衮玉球添一笑。</s>笑道轻狂，似恁人间少。</s>偏倚龙池依凤沼。</s>随风得得低回绕。</s>掠面点衣夸百巧。</s>似雪飞花，点束梁圆好。</s>惹住金虬香篆袅。</s>上林不放春光老。
管鉴<s1>水调歌头<s2>一雨洗烦溽，天气爽如秋。</s>江山佳处，眼明重见旧交游。</s>去国三千馀里，俯视朝宗一水，共笑此生浮。</s>幸我扁舟具，归欲问菟裘。</s>叹君才，方进用，岂容休。</s>銮坡凤沼，情知不为蜀人留。</s>便恐升沈各异，後日相逢无处，别语易成愁。</s>记取平安使，时访荻花洲。
陈德武<s1>水调歌头<s2>好是三春景，都在百花轩。</s>美人眠不成梦，早已绣帘掀。</s>分付海棠睡足，检点牡丹开未，桃李寂无言。</s>叶露联珠络，枝月坠金盆。</s>树铃索，高障槛，补篱藩。</s>丁宁莺燕蜂蝶，上下莫争翻。</s>遥想韶光九十，只恐花飞一片，瘦减玉颜温。</s>不惮银瓶冷，汲井沃芳根。
刘辰翁<s1>水调歌头<s2>夫子惠收我，谓我古心徒。</s>闲居有客无酒，有酒又无鱼。</s>报道犀兵远坠，问讯陈人何似，陈似隔年萸。</s>天壤亦大矣，知有孔融乎。</s>白雪歌，丹元赞，赫蹄书。</s>洪崖何自过我，便作授经图。</s>教我天根骑月，规我扶摇去意，餐我白芝符。</s>从此须溪里，更著赤松湖。
张孝祥<s1>水调歌头<s2>青嶂度云气，幽壑舞回风。</s>山神助我奇观，唤起碧宵龙。</s>电掣金蛇千丈，雷震灵鼍万垒，汹汹欲崩空。</s>尽泻银潢水，倾入宝莲宫。</s>坐中客，凌积翠，看奔洪。</s>人间应失匕箸，此地独从容。</s>洗了从来尘垢，润及无边焦槁，造物不言功。</s>天宇忽开霁，日在五云东。
京镗<s1>水调歌头<s2>数月已办去，今日始成行。</s>天公怜我，特地趁晓作霜晴。</s>万里奔驰为米，四载淹留为豆，自笑太劳生。</s>父老漫遮道，抚字愧阳城。</s>君有命，难俟驾，合兼程。</s>故山心切，猿鹤应是怨仍惊。</s>多谢使华追路，不忍客亭分袂，已醉酒犹倾。</s>莫久西南往，汉代急公卿。
辛弃疾<s1>水调歌头<s2>带湖吾甚爱，千丈翠奁开。</s>先生杖屦无事，一日走千回。</s>凡我同盟鸥鸟，今日既盟之後，来往莫相猜。</s>白鹤在何处，尝试与偕来。</s>破青萍，排翠藻，立苍苔。</s>窥鱼笑汝痴计，不解举吾杯。</s>废沼荒丘畴昔，明月清风此夜，人世几欢哀。</s>东岸绿阴少，杨柳更须栽。
岳甫<s1>水调歌头<s2>鲁口天下壮，襟楚带三吴。</s>山川表里营垒，屯列拱神都。</s>鹦鹉洲前处士，黄鹤楼中仙客，拍手试招呼。</s>莫诵昔人句，不食武昌鱼。</s>望樊冈，过赤壁，想雄图。</s>寂寥霸气，应笑当日阿瞒疏。</s>收拾周黄策略，成就孙刘基业，未信赏音无。</s>我醉君起舞，明日隔江湖。
李曾伯<s1>水调歌头<s2>壮志小鹏背，万里欲乘风。</s>马裘敝，老来无复旧游重。</s>楚尾吴头蜀口，三十载间陈迹，衮衮水之东。</s>休说射雕手，且学钓渔翁。</s>奚为者，聊尔耳，此山中。</s>壶觞自引，不妨换羽与移宫。</s>蓬矢桑弧何事，朝菌大椿皆分，识破色俱空。</s>掬润弄明月，长啸倚青松。
韩<s1>水调歌头<s2>嘉节已吹帽，谁复见南山。</s>南山佳处，台上云绕一溪环。</s>犹记使君同醉，化鹤千年何在，今古自应悭。</s>胜事漫陈迹，风物只高寒。</s>都莫问，归酒畔，集毫端。</s>等闲吟笑而已，赖有孔融尊。</s>伟矣广平心致，赢得相遭淡泊，感旧唱酬闲。</s>且看小斋菊，抵掌共凭阑。
辛弃疾<s1>水调歌头<s2>说与西湖客，观水更观山。</s>淡妆浓抹西子，唤起一时观。</s>种柳人今天上，对酒歌翻水调，醉墨卷秋澜。</s>老子兴不浅，歌舞莫教闲。</s>看尊前，轻聚散，少悲欢。</s>城头无限今古，落日晓霜寒。</s>谁唱黄鸡白酒，犹记红旗清夜，千骑月临关。</s>莫说西州路，且尽一杯看。
王质<s1>水调歌头<s2>花上插苍碧，花下走清湍。</s>浓霜深覆残雪，更有月相参。</s>似我竹溪茅屋，欲晓未明天气，扶杖绕篱看。</s>秦楚五千里，何处是江南。</s>饶风下，人不断，马相连。</s>颇尝见有此客，相属意。</s>欲为横吹出塞，无处可寻羌管，短策叩征鞍。</s>策断征鞍裂，惊坠玉毵毵。
吕渭老<s1>水调歌头<s2>心肝皆锦绣，落笔尽云烟。</s>诗狂酒兴，要骑赤鲤上青天。</s>织女回车相劳，指点虚无征路，翻动月明船。</s>举手谢同辈，岂复念渔竿。</s>我平生，心正似，白云闲。</s>衣冠污我，偶逢游戏到人间。</s>常念孤云高妙，若作辘轳俯仰，谁复食君残。</s>拜尘金谷辈，都是卧崇安。
陆游<s1>风流子<s2>佳人多命薄，初心慕，德耀嫁梁鸿。</s>记绿窗睡起，静吟闲咏，句翻离合，格变玲珑。</s>更乘兴，素纨留戏墨，纤玉抚孤桐。</s>蟾滴夜寒，水浮微冻，凤笺春丽，花砑轻红。</s>人生谁能料，堪悲处，身落柳陌花丛。</s>空羡画堂鹦鹉，深闭金笼。</s>向宝镜鸾钗，临妆常晚，绣茵牙版，催舞还慵。</s>肠断市桥月笛，灯院霜锺。
王识<s1>水调歌头<s2>一雨洗空阁，象纬迫人清。</s>披襟台上，坐看北斗正旋衡。</s>知是南宫列宿，初出极星未远，龙角正分明。</s>河汉馀千里，风露已三更。</s>坐未久，书帙散，酒壶倾。</s>凉生殿阁，冷然邀我御风行。</s>拟欲乘槎一问，但得天孙领略，安用访君平。</s>莫笑儒生事，造化掌中生。
葛长庚<s1>水调歌头<s2>一个江湖客，万里水云身。</s>鸟啼春去，烟光树色正黄昏。</s>洞口寒泉漱石，岭外孤猿啸月，四顾寂无人。</s>梦魂归碧落，泪眼看红尘。</s>烟，风惨惨，暗消魂。</s>南中诸友，而今何处问浮萍。</s>青鸟不来松老，黄鹤何之石烂，叹世一伤神。</s>回首南柯梦，静对北山云。
姜夔<s1>水调歌头<s2>日落爱山紫，沙涨省潮回。</s>平生梦犹不到，一叶眇西来。</s>欲讯桑田成海，人世了无知者，鱼鸟两相推。</s>天外玉笙杳，子晋只空台。</s>倚阑干，二三子，总仙才。</s>尔歌远游章句，云气入吾杯。</s>不问王郎五马，颇忆谢生双屐，处处长青苔。</s>东望赤城近，吾兴亦悠哉。
无名氏<s1>水调歌头<s2>宝历契昌运，岳渎启珍符。</s>汾阳忠义勋阅，此际挂蓬弧。</s>正属阳生子月，始见敷六荚，宝剑出昆吾。</s>芒射斗牛分，光彩照坤舆。</s>备文武，宏器量，足谋谟。</s>世传韬略，出专阃制誓平胡。</s>尽护貔貅百万，仰副九重委注，指日复舆图。</s>祝寿如山阜，进位陟洪枢。
戴复古<s1>水调歌头<s2>雕鹗上云汉，虎豹守天关。</s>一官游戏，笑向古郢试朱。</s>天下封疆几郡，尽得公为太守，奉诏仰天宽。</s>万物一吐气，千里贺平安。</s>雪楼高，三百尺，玉栏干。</s>政成无事，时复把酒对江山。</s>问讯莫愁安在，见说风流宋玉，犹有屋三间。</s>请和阳春曲，留与世人看。
汪莘<s1>水调歌头<s2>志可洞金石，气可塞堪舆。</s>问君所志安在，富贵胜人乎。</s>看取首阳二子，叩住孟津匹马，天讨不枝梧。</s>特立浮云外，大块可齐驱。</s>铁可折，玉可碎，海可枯。</s>不论穷达生死，直节贯殊途。</s>立处孤峰万仞，袖里青蛇三尺，用舍付河图。</s>汝阳阿上，濯汝洞庭河。
夏元鼎<s1>水调歌头<s2>采取铅须密，诚意辨妍媸。</s>休教错认，夺来鼎内及其时。</s>二物分明真伪，一得还君永得，此事契天机。</s>记取元阳动，妙用在虚危。</s>法寅申，行子午，总皆非。</s>自然时节，梦里也教知。</s>不属精津气血，不是肺肝心肾，真土亦非脾。</s>言下泄多矣，凡辈奈无知。
辛弃疾<s1>水调歌头<s2>今日复何日，黄菊为谁开。</s>渊明漫爱重九，胸次正崔嵬。</s>酒亦关人何事，正自不能不尔，谁遣白衣来。</s>醉把西风扇，随处障尘埃。</s>为公饮，须一日，三百杯。</s>此山高处东望，云气见蓬莱。</s>翳凤骖鸾公去，落佩倒冠吾事，抱病且登台。</s>归路有明月，人影共徘徊。
哀长吉<s1>水调歌头<s2>紫陌风光好，绣阁绮罗香。</s>相将人月圆夜，早庆贺新郎。</s>先自少年心意，为惜人娇态，久俟愿成双。</s>此夕于飞乐，共学燕归梁。</s>索酒子，迎仙客，醉红妆。</s>诉衷情处，些儿好语意难忘。</s>但愿千秋岁里，结取万年欢会，恩爱应天长。</s>行喜长春宅，兰玉满庭芳。
曾布<s1>水调歌头<s2>袖笼鞭敲镫。</s>无语独闲行。</s>绿杨下，人初静。</s>烟澹夕阳明。</s>窈窕佳人，独立瑶阶，掷果潘郎，瞥见红颜横波，不胜娇软倚银屏。</s>曳红裳，频推朱户，半开还掩，似欲倚，咿哑声里，细说深情。</s>因遣林间青鸟，为言彼此心期，的的深相许，窃香解佩，绸缪相顾不胜情。
虞<s1>水调歌头<s2>憔悴朔家种，零落雪边枝。</s>淡妆素艳，无桃笑面柳眉低。</s>懒向深宫点额，甘与孤山结社，照影水之湄。</s>不怨风霜虐，我本岁寒姿。</s>谢东君。</s>开冷蕊，弄斜晖。</s>强颜红紫同□，皎洁性难移。</s>祗好竹篱茅舍，若话玉堂金鼎，老恐负心期。</s>歌罢饮先醉，残月坠深卮。
无名氏<s1>水调歌头<s2>箫鼓阗街巷，锦绣裹山川。</s>夜来南极，闪闪光射泰阶躔。</s>陡觉佳祥翕集，听得闾阎笑道，蓬岛降真仙。</s>香满琴堂里，人在洞壶天。</s>斟凿落，歌窈窕，舞蹁跹。</s>重阳虽近，莫把萸菊玷华筵。</s>菲礼岂能祝寿，自有仙桃满院，一实数千年。</s>早晚朝元会，苍鬓映貂蝉。
姚述尧2<s1>水调歌头<s2>泽国正秋杪，微雨洒江滨。</s>凭高一望，万里多稼总如云。</s>芳野壤歌鼎沸，古市欢声辐凑，尽是泰平人。</s>铃阁尽无事，桃李满公门。</s>恨瓜戍，趣征驭，惜芳辰。</s>高情耿耿，重别中夜沃清尊。</s>不为阑亭感慨，莫作楚狂醉倒，谭笑自生春。</s>明日送行处，忍顾翠眉颦。
王义山<s1>乐语<s2>秘传玉诀自灵修。</s>家在仙山最上头。</s>更有仙茅香馥郁，年年今日，薰风时候，掇取献龙楼。
何大圭<s1>水调歌头<s2>今夕出佳月，银汉泻高寒。</s>风缠云卷，转觉天陛玉楼宽。</s>疑是金华仙子，又喜经年药就，倾出玉团团。</s>收拾江河影，都向镜中蟠。</s>横霜笛，吹明影，到中天。</s>要令四海瞻望，千古此轮安。</s>何岁何年无月，唯有谪仙著语，高绝不能攀。</s>我欲唤空起，云海路漫漫。
李曾伯<s1>水调歌头<s2>之子问行役，火伞正当天。</s>酷哉几可炙手，流汗满襟沾。</s>仆仆长亭古道，人在竹舆何似，甑釜受蒸煎。</s>帝悯苍生热，敕下九龙渊。</s>命丰隆，驱屏翳，起蜚廉。</s>神工一炊黍顷，爽气遍垓埏。</s>洗涤山河尘土，转作清凉境界，物类举醒然。</s>稽首谢天赐，伸脚快宵眠。
黄庭佐<s1>水调歌头<s2>露着桂枝晓，霜护菊篱秋。</s>无尘玉宇南极，一点瑞光浮。</s>崧岳精英瑞世，河洛图书寓直，琳馆奉宸游。</s>独袖功名手，谁与复神州。</s>带垂金，头尚黑，紫绮裘。</s>年年今日，灵寿扶出富民侯。</s>应为娉婷一笑，烂醉葡萄新熟，明月满西楼。</s>西北雨峰峙，端与寿山侔。
徐鹿卿<s1>水调歌头<s2>别驾映旋轸，父老绕称觥。</s>西风底事于役，造物岂无情。</s>知道神生崧岳，大庾岭边和气，未足助欢声。</s>小试活人手，详谳命公行。</s>赣滩石，青原雨，快阁晴。</s>西江一带风物，尽把祝长生。</s>福与此江无尽，寿与此江俱远，名与此江清。</s>江水直到海，公亦上蓬瀛。
万某<s1>水调歌头<s2>卷尽风和雨，晴日照清秋。</s>南山高处回首，潇洒一扁州。</s>且向飞霞瀹茗，还归云间书院，何幸有从游。</s>随分了公事，同乐与同忧。</s>少年事，湖海气，百尺楼。</s>萧萧华发，归兴只念故山幽。</s>今日聊修故事，□岁大江东去，应念我穷愁。</s>不但莼鲈□，杜若访芳洲。
刘潜<s1>水调歌头<s2>落日塞垣路，风劲戛貂裘。</s>翩翩数骑闲猎，深入黑山头。</s>极目平沙千里，惟见雕弓白羽，铁面骇骅骝。</s>隐隐望青冢，特地起闲愁。</s>汉天子，方鼎盛，四百州。</s>玉颜皓齿，深锁三十六宫秋。</s>堂有经纶贤相，边有纵横谋将，不作翠蛾羞。</s>戎虏和乐也，圣主永无忧。
卢炳<s1>水调歌头<s2>富贵本何物，底用苦趋奔。</s>都为造物娱弄，人事覆来翻。</s>须索高抬目力，觑破祗同儿戏，不必更重论。</s>但愿吾长健，赢得日加飨。</s>衣轻裘，乘驷马，驾高轩。</s>算来荣耀，终输渔叟钓江村。</s>休叹谋身太拙，未必折腰便是，炙手几曾温。</s>清议不可辱，千古要长存。
陈德武<s1>水调歌头<s2>莲衬凌波步，笋浴影娥东。</s>晚妆脂粉犹腻，雪洁弄春溶。</s>却似玉盘拈指，莫是金环脱腕，宝镜逐华容。</s>好个明珠颗，落在掌窝中。</s>可人意，拿不住，握还空。</s>骑鲸便欲深取，恐触卧骊龙。</s>奈玉春纤冻也，那壁团圆何处，有影却无踪。</s>不上广寒殿，便入水晶宫。
李光<s1>水调歌头<s2>晚渡呼舟急，寒日正苍茫。</s>西兴浦口云树，真个是吾乡。</s>闻□蜗庐好在，小圃犹存松菊，三径未全荒。</s>收拾桑榆景，蓑笠换金章。</s>珥金貂，拥珠履，在岩廊。</s>回头万事何有，一枕梦黄粮。</s>十载人间忧患，赢得萧萧华发，清镜照星霜。</s>醉倒休扶我，身世永相忘。
无名氏<s1>水调歌头<s2>律纪林锺月，兔魄夜来圆。</s>彩麟入梦，天教英物出人间。</s>志气平生浩荡，欲试经纶大手，赞画向名藩。</s>见说齐瓜熟，鹏路快扶抟。</s>称寿处，歌齿皓，戏衣斑。</s>辉联甥馆，那堪一笑共团栾。</s>好看蜚声霹雳，使有蒲轮迎召，催入侍龙颜。</s>却待功成後，归伴幔亭仙。
葛长庚<s1>水调歌头<s2>昔在虚皇府，啸咏紫云中。</s>不知何事，误蒙天谪与公同。</s>偶到金华洞口，忽见懒翁老子，挺挺众中龙。</s>握手归仙隐，谈笑起天风。</s>忽相逢，一转瞬，酒杯空。</s>几时再会，唱赓词翰倒金锺。</s>只恐武夷山里，千古猿啼鹤唳，未便蹑飞虹。</s>公欲归仙去，我欲继公踪。
京镗<s1>水调歌头<s2>挺挺祖风烈，再岁滞偏州。</s>元龙豪气，宜卧百尺最高楼。</s>万丈文章光焰，一段襟怀洒落，风露玉壶秋。</s>乱石惊涛处，也作等闲游。</s>适相逢，君去骑，我归舟。</s>清都绛阙密迩，切莫小迟留。</s>趁取亲庭强健，好向圣朝倾吐，事业肯悠悠。</s>回首藩宣地，恩与大江流。
吴潜<s1>水调歌头<s2>倚舵秋江浒，明日片帆轻。</s>从头点检身世，百事已圆成。</s>及第曾攀龙首，仕宦曾居鸱阁，衣锦更光荣。</s>若又不知止，天道恐亏盈。</s>借称呼，遮俗眼，便归耕。</s>但馀心愿，朝暮香火告神明。</s>一愿君王万寿，次愿干戈永息，三愿岁丰登。</s>四愿老安乐，疾病免相荣。
王义山<s1>乐语<s2>风吹仙袂飘飘举，底事下蓬莱。</s>东朝遥祝万年杯。</s>玉液泻金垒。</s>天上蟠桃又熟，晕酡颜，红染芳腮。</s>年年摘取献天阶。</s>齐舞柘枝来。
李处全<s1>水调歌头<s2>明月浸瑶碧，河汉水交流。</s>偏来照我，知我白发不胜愁。</s>客里山中三载，枕上人间一梦，曾忆到瀛洲。</s>矫首蓬壶路，两腋已飕飕。</s>记扁舟，浮震泽，趁中秋。</s>垂虹亭上，与客千里快凝眸。</s>看剑引杯狂醉，饮水曲肱高卧，鹏已同游。</s>起舞三人耳，横笛唤沙鸥。
辛弃疾<s1>水调歌头<s2>千古老蟾口，云洞插天开。</s>涨痕当日何事，汹涌到崔嵬。</s>攫土抟沙儿戏，翠谷苍崖几变，风雨化人来。</s>万里须臾耳，野马骤空埃。</s>笑年来，蕉鹿梦，画蛇杯。</s>黄花憔悴风露，野碧涨荒莱。</s>此会明年谁健，後日犹今视昔，歌舞只空台。</s>爱酒陶元亮，无酒正徘徊。
吕胜己<s1>鱼游春水<s2>林梢听布谷。</s>郭外舒怀仍快目。</s>平田浩荡，虢虢泉鸣暗谷。</s>香稻吐芒针棘细，秀麦遥风波浪绿。</s>山童野老，意亲情热。</s>我待休官弃禄。</s>屏迹幽闲安退缩。</s>渭三千亩修篁，绀玉。</s>顾盼滩流萦八节，呼吸湖光穿九曲。</s>贪求自乐，尽忘尘俗。
程公许<s1>水调歌头<s2>驼褐倚禅榻，丝鬓扬茶烟。</s>谁知老子方寸，历历著千年。</s>试问汗青馀几，一笑腰黄萦梦，我自乐天全。</s>出处两无累，赢取日高眠。</s>八千里，西望眼，断霞边。</s>弁苍苕碧，随分风月不论钱。</s>执手还成轻别，何日归来投社，玉海得同编。</s>经世付时杰，觅个钓鱼船。
陈三聘<s1>水调歌头<s2>玉鉴十分满，清露一年秋。</s>漂流踪迹，谁念楚尾与吴头。</s>此夜刮明尘眼。</s>望极好张诗胆。</s>何处有高楼。</s>浩荡银潢冷，缥缈白云浮。</s>笑劳生，难坎止，亦乘流。</s>阑干拍碎，清夜起舞不胜愁。</s>万里关河依旧。</s>一寸功名乌有。</s>清泪滴衣裘。</s>老去心空在，归梦绕苹洲。
赵彦端<s1>水调歌头<s2>山色望中好，□□□□清。</s>连峰叠极目，高下与云平。</s>玉洞沈沈何处。</s>隐映一溪烟树。</s>倒影碧波□。</s>唤起骖鸾客，丹灶夜光横。</s>□霞卷，风露滴，月华明。</s>佳人为我，垂手凄怨理秦筝。</s>千载虹桥新路。</s>依约幔亭歌舞。</s>一醉话浮生。</s>但得尊盈酒，莫问世间名。
杨冠卿<s1>水调歌头<s2>形胜访淮楚，骑鹤到扬州。</s>春风十里帘幕，香霭小红楼。</s>楼外长江今古，谁是济川舟楫，烟浪拍天浮。</s>喜见紫芝宇，儒雅更风流。</s>气吞虹，才倚马，烂银钩。</s>功名年少馀事，雕鹗几横秋。</s>行演丝纶天上，环倚玉皇香案，仙袂揖浮丘。</s>落笔惊风雨，润色焕皇猷。
丘<s1>水调歌头<s2>人物冠江左，正始有遗音。</s>谪仙风味，洒然那受一尘侵。</s>倚马文章天与，霏屑谈辞云委，宣室为虚襟。</s>小驻外台节，聊屈济时心。</s>记长庚，曾入梦，恰而今。</s>橙黄橘绿，可人风物是秋深。</s>九日明朝佳节，得得天教好景，供与醉时吟。</s>从此寿千岁，一岁一登临。
辛弃疾<s1>水调歌头<s2>客子久不到，好景为君留。</s>西楼著意吟赏，何必问更筹。</s>唤起一天明月，照我满怀冰雪，浩荡百川流。</s>鲸饮未吞海，剑气已横秋。</s>野光浮。</s>天宇迥，物华幽。</s>中州遗恨，不知今夜几人愁。</s>谁念英雄老矣，不道功名蕞尔，决策尚悠悠。</s>此事费分说，来日且扶头。
王千秋<s1>风流子<s2>夜久烛花暗，仙翁醉，丰颊缕红霞。</s>正三行钿袖，一声金缕，卷茵停舞，侧火分茶。</s>笑盈盈，溅汤温翠碗，折印启缃纱。</s>玉笋缓摇，云头初起，竹龙停战，雨脚微斜。</s>清风生两腋，尘埃尽，留白雪，长黄芽。</s>解使芝眉长秀，潘鬓休华。</s>想竹宫异日，衮衣寒夜，小团分赐，新样金花。</s>还记玉麟春色，曾在仙家。
王炎2<s1>水调歌头<s2>爱日护轻暖，酝造小春时。</s>桃溪云敛，一点郎星吐青辉。</s>炼玉颜容难老，点漆精神如旧，不用摘霜髭。</s>厌薄蓬莱景，戏踏两凫飞。</s>潘花底，陶柳外，细民肥。</s>万家喜色，融瑞气拥牙绯。</s>凭仗春葱洗玉，领略朱樱度曲，引满又何辞。</s>只待琴歌毕，安步上丹墀。
李曾伯<s1>水调歌头<s2>骤雨送行色，把剑渡长淮。</s>西风咄咄怪事，吹不散烟霾。</s>才是橙黄时候，早似梅边天气，寒意已相催。</s>老子尚顽耐，仆马苦虺。</s>叹平生，身客路，半天涯。</s>飞鸢曾见，底事又重来。</s>回首白云何处，目送孤鸿千里，去影为徘徊。</s>篱菊渐秋色，杜瓮有新醅。
张元干<s1>水调歌头<s2>放浪形骸外，憔悴山泽癯。</s>倒冠落佩，此心不待白髭须。</s>聊复脱身鹭，未暇先寻水竹，矫首汉庭疏。</s>长夏啖丹荔，两纪傲闲居。</s>忽风飘，连雨打，向西湖。</s>藕花深处，尚能同载曲生无。</s>听子谈天舌本，浇我书空胸次，醉卧踏冰壶。</s>毕竟凌烟像，何似辋川图。
李刘<s1>水调歌头<s2>端正九秋月，今夜始生明。</s>扬辉毓秀，飘然海上跨长鲸。</s>认得灵均初度，直用望舒为御，重耀紫枢庭。</s>何事乘槎使，尚藉执卿。</s>合东西，瞻使节，镜中行。</s>腾腾渐渐，绕枝乌鹊不须惊。</s>太白擒胡了未，即墨降城安否，玉斧仗修成。</s>圆却山河影，捣药兔长生。
魏了翁<s1>水调歌头<s2>涪右金华宅，上有蔚蓝天。</s>当年玉女何事，未摆世间缘。</s>要把平夷心事，散作吉祥种子，春暖玉生烟。</s>回首生处所，更欲与周旋。</s>自归来，生处所，已三年。</s>山头白鹤候我，应讶久留连。</s>已作秋风归梦，忽递春风消息，吹我著泸川。</s>安得且归去，绵上饱耕眠。
刘辰翁<s1>水调歌头<s2>天地有中气，第一是中元。</s>新秋七七，月出河汉斗牛间。</s>正是使君初度，如见中州河岳，绿鬓又朱颜。</s>茎露一杯酒，清彻瑞人寰。</s>大暑退，潢潦净，彩云斑。</s>三壬三甲厚重，屹不动如山。</s>从此五风十雨，自可三年一日，香寝镇狮蛮。</s>起舞愿公寿，未可愿公还。
魏了翁<s1>水调歌头<s2>犹记端门外，鞭袖五更寒。</s>一声天上钟柝，金锁挚重关。</s>君向紫宸上阁，我侍玉皇香案，都号舍人般。</s>梦觉帝乡远，相对两苍颜。</s>玉围腰，金系肘，绣笼鞯。</s>乡人衮衮严近，五马度荆山。</s>收拾五湖气度，卷束蟠胸兵甲，春意满人间。</s>天锡公纯嘏，气象自平宽。
谢懋<s1>风流子<s2>少年多行乐，方豪健，何处不嬉游。</s>记情逐艳波，暖香斜径，醉摇鞭影，扑絮青楼。</s>难忘是，笑歌偏婉娩，乡号得温柔。</s>娇雨娱云，旋宽衣带，剩风残月，都在眉头。</s>一成憔悴损，人惊怪，空自引镜堪羞。</s>谁念短封难托，征雁虚浮。</s>念夜寒灯火，懒寻前梦，满窗风雨，供断闲愁。</s>情到不堪言处，却悔风流。
无名氏<s1>水调歌头<s2>应三元，先五日，庆生申。
谭方平<s1>水调歌头<s2>富贵在何许，五十已平头。</s>人生得失且笑，休遣两眉愁。</s>管甚轮云世变，管甚风波世态，沙渚且盟鸥。</s>止即尽教止，流即尽教流。</s>田坷秫，山可簌，又何求。</s>问天只觅穷健，游戏八千秋。</s>好对梅花如粉，细剪烛花如豆，不改旧时游。</s>翠袖更能舞，骑鹤上扬州。
刘辰翁<s1>水调歌头<s2>两声深院里，歌扇小楼中。</s>当时飞燕马上，妖艳为谁容。</s>娇颤须扶未稳，腰袅轻笼小驻，玉女最愁峰。</s>掠鬓过车骤，回首意冲冲。</s>宝钗斜，云鬓乱，几曾逢。</s>谁知去三步远，此痛与君同。</s>玉箸残妆谁见，獭髓轻痕妙补，粉黛不须浓。</s>重见为低诉，馀恨更匆匆。
张辑<s1>貂裘换酒<s2>笛唤春风起。</s>向湖边，腊前折柳，问君何意。</s>孤负梅花立晴昼，一舸凄凉雪底。</s>但小阁，琴棋而已。</s>佳客清朝留不住，为康庐，只在家窗里。</s>湓浦去，两程耳。</s>草堂旧日谈经地。</s>更从容，南山北水，庾楼重倚。</s>万卷心胸几今古，牛斗多年紫气。</s>正江上，风寒如此。</s>且趁霜天鲈鱼好，把貂裘，换酒长安市。</s>明夜去，月千里。
韩玉<s1>水调歌头<s2>重午日过六，灵岳再生申。</s>丰神英毅，端是天上谪仙人。</s>夙蕴机权才略，早岁来归明圣，惊耸汉庭臣。</s>言语妙天下，名德冠朝绅。</s>绣衣节，移方面，政如神。</s>九重隆眷倚注，伟业富经纶。</s>闻道山东出相，行拜紫泥飞诏，归去秉洪钧。</s>寿虾自天锡，安用拟庄椿。
张元干<s1>水调歌头<s2>落景下青嶂，高浪卷沧洲。</s>平生颇惯，江海掀舞木兰舟。</s>百二山河空壮。</s>底事中原尘涨。</s>丧乱几时休。</s>泽畔行吟处，天地一沙鸥。</s>想元龙，犹高卧，百尺楼。</s>林风酹酒，堪笑淡话觅封侯。</s>老去英雄不见。</s>惟与渔樵为伴。</s>回首得无忧。</s>莫道三伏热，便是五湖秋。
王炎2<s1>水调歌头<s2>江月冷如水，江水碧於空。</s>晚来一霎过雨，为我洗秋容。</s>悄悄四山人静，凛凛三更露下，天阔叫孤鸿。</s>唤醒蓬窗梦，身在水晶宫。</s>揖湘妃，招月娣，御清风。</s>素琴韵远，不觉醉眼杏花红。</s>禹穴骑鲸仙去，东海钓鳌人远，此意与谁同。</s>倚柁一长啸，出壑舞鱼龙。
王义山<s1>乐语<s2>千年紫极锁烟萝。</s>艳质含羞敛翠蛾。</s>远睇慈元称寿处，不妨连臂，大家重与，楚舞更吴歌。
丘<s1>水调歌头<s2>一叶下林表，秋色满蘅皋。</s>江风吹雨初过，天宇一何高。</s>蜡屐径来堂上，倚杖け然长啸，万里看云涛。</s>逸兴浩无际，安得驾灵鳌。</s>叹吾生，天地里，一秋毫。</s>江山如传，古来阅尽几英豪。</s>回首只今何在，举目依然风景，此意属吾曹。</s>欲去重惆怅，松径冷萧骚。
葛立方<s1>水调歌头<s2>睡鸭凝香缕，白酒泻无声。</s>郊墟不办羊酪，照箸紫丝莼。</s>此去青山深处，邀得白云为伴，绝意请长缨。</s>一舸背君去，几幅布帆轻。</s>帝恩重，容绿隐，吏祠庭。</s>膝间文度安亲，得计是扬名。</s>珍重金兰交契，共惜匆匆别去，送我几烟林。</s>异日怀君处，凝睇乱层岑。
葛长庚<s1>水调歌头<s2>苦苦谁知苦，难难也是难。</s>寻思访道，不知行过几重山。</s>吃尽风雨，那见霜凝雪冻，饥了又添寒。</s>满眼无人问，何处扣玄关。</s>好因缘，传口诀，炼金丹。</s>街头巷尾，无言暗地自生欢。</s>虽是蓬头垢面，今已九旬来地，尚且是童颜。</s>未下飞升诏，且受这清闲。
无名氏<s1>水调歌头<s2>阿谁煎凤髓，续此玉琴弦。</s>依然音调清婉，律吕互相宣。</s>天使彭城姝丽，来配鲁邦才子，永作地行仙。</s>况有盈门礼，百两拥骈阗。</s>更临鸾，看举案，两无偏。</s>从此欢谐千岁，月下与花前。</s>剩长芝兰玉树，俱作蟾宫佳客，声誉振螺川。</s>仍看明年去，平步上青天。
辛弃疾<s1>水调歌头<s2>落日古城角，把酒劝君留。</s>长安路远，何事风雪敝貂裘。</s>散尽黄金身世，不管秦楼人怨，归计狎沙鸥。</s>明夜扁舟去，和月载离愁。</s>功名事，身未老，几时休。</s>诗书万卷，致身须到古伊周。</s>莫学班超投笔，纵得封侯万里，憔悴老边州。</s>何处依刘客，寂寞赋登楼。
王奕<s1>水调歌头<s2>吾玄终不白，拗出老扬雄。</s>近日青衿绿发，转盼忽成翁。</s>缩首天坠地，极力虞渊取日，直欲入冯宫。</s>迂阔有如此，谁不笑王公。</s>十年後，数椽屋，隐琊峰。</s>人叹乾坤许大，醯瓮老山中。</s>於是泛淮航泗，於是沿邹过鲁，千古慕雩风。</s>造物既生我，斯道岂终穷。
石孝友<s1>水调歌头<s2>高情邈云汉，长揖谢君侯。</s>脱遗轩冕，簸弄泉石下清幽。</s>心契匡庐猿鹤，泪染固陵松柏，一衲且蒙头。</s>风月感平发，魂梦绕神州。</s>漾一叶，横孤管，去来休。</s>琵琶亭畔，正是风叶荻花秋。</s>点检诗囊酒碗，抬贴舞歌扇，收尽两眉愁。</s>回望碧云合，相伴赤松游。
冯取洽<s1>水调歌头<s2>林叶润而密，莺语老犹娇。</s>懒翁哪记生日，兀兀度昏朝。</s>勘破富贫贵贱，参透死生寿夭，至竟本同条。</s>胸次绝疑碍，物外自超遥。</s>又何尝，贪七贵，慕三乔。</s>溪山吾所自有，宜钓更堪樵。</s>窃笑傍门小法，休觅驻颜大药，揠长只伤苗。</s>造化大炉耳，愚智一齐销。
袁去华<s1>水调歌头<s2>雄跨洞庭野，楚望古湘州。</s>何王台殿，危基百尺自西刘。</s>尚想霓旌千骑，依约入云歌吹，屈指几经秋。</s>叹息繁华地，兴废两悠悠。</s>登临处，乔木老，大江流。</s>书生报国无地，空白九分头。</s>一夜寒生关塞，万里云埋陵阙，耿耿恨难休。</s>徙倚霜风里，落日伴人愁。
张孝祥<s1>水调歌头<s2>湖海倦游客，江汉有归舟。</s>西风千里，送我今夜岳阳楼。</s>日落君山云气，春到沅湘草木，远思渺难收。</s>徙倚栏杆久，缺月挂帘钩。</s>雄三楚，吞七泽，隘九州。</s>人间好处，何处更似此楼头。</s>欲吊沈累无所，但有渔儿樵子，哀此写离忧。</s>回首叫虞舜，杜若满芳洲。
夏元鼎<s1>水调歌头<s2>闻道不嫌晚，悟了莫悠悠。</s>遇时不炼，今生乌兔恐难留。</s>些子乾坤简易，不问在朝居市，达者尽堪修。</s>火候无斤两，大药本非遥。</s>守旁门，囚冷屋，望升超。</s>迷迷相授，生死不相饶。</s>未识先天一气，孰辨五行生克，不向眼前求。</s>试道工夫易，福薄又难消。
石孝友<s1>水调歌头<s2>萧滩韵环佩，玉笥灿玲珑。</s>仙原积庆，当日占梦兆维熊。</s>学业肯先歆向，文焰已高白贺，飞步更蟾宫。</s>秀色溢眉宇，雄辩倒心胸。</s>作儿戏，为亲寿，捧霞锺。</s>彩衣摇曳，光映怀橘堕双红。</s>正好平分风月，且伴能言桃李，鲸吸海涛洪。</s>行赴紫泥诏，归拜黑头公。
蒋思恭<s1>水调歌头<s2>紫府掣金钥，银汉夜乘槎。</s>老仙暂驻幢节，来佐玉皇家。</s>翠发朱颜好在，肘後有方医国，宝鼎养丹砂。</s>谈笑功名了，身退饭胡麻。</s>游物外，聚紫脑，炼青芽。</s>星坦寓直有子，曾步八砖花。</s>来岁称觞寿宴，衮绣彩衣交映，重荐枣如瓜。</s>俯首拾瑶草，长啸卧烟霞。
向子<s1>水调歌头<s2>我生六十四，四度闰中秋。</s>碧天千里如水，明月更如流。</s>照我洛滨诗伯，携手仙卿廛隐，阆苑与同游。</s>人醉玉相倚，不肯下琼楼。</s>芗林老，章江上，几回头。</s>剩欲控鹤瀛海，聊下越王州。</s>直入白云深处，细酌仙人九酝，香雾尽侵裘。</s>共看一笑粲，以写我心忧。
袁去华<s1>归字谣<s2>归。</s>随分家山有蕨薇。</s>陶元亮，千载是吾师。
喻陟<s1>蜡梅香<s2>晓日初长，正锦里轻阴，小寒天气。</s>未报春消息，早瘦梅先发，浅苞纤蕊。</s>玉匀香，天赋与，风流标致。</s>问陇头人，音容万里。</s>待凭谁寄。</s>一样晓妆新，倚朱楼凝盼，素英如坠。</s>映月临风处，度几声羌管，愁生乡思。</s>电转光阴，须信道，飘零容易。</s>且频欢赏，柔芳正好，满簪同醉。
李处全<s1>水调歌头<s2>微雨眼明处，春信著南枝。</s>百花头上消息，为我赴襟期。</s>松下凌霜古干，竹外横窗疏影，同是翠寒姿。</s>唤取我曹赏，莫使俗流知。</s>对风前，看雪後，总相宜。</s>碧天如洗，何许羌笛月边吹。</s>一段出群标格，合得水仙兄事，千古豫章诗。</s>鼎鼐付佳实，终待梦秋时。
辛弃疾<s1>水调歌头<s2>我志在寥阔，畴昔梦登天。</s>摩挲素月，人世俯仰已千年。</s>有客骖麟并凤，云遇青山赤壁，相约上高寒。</s>酌酒援北斗，我亦虱其间。</s>少歌曰，神甚放，形则眠。</s>鸿鹄一再高举，天地睹方圆。</s>欲重歌兮梦觉，推枕惘然独念，人事底亏全。</s>有美人可语，秋水隔娟娟。
贺铸<s1>水调歌头<s2>彼美吴姝唱，繁会阖闾邦。</s>千坊万井，斜桥曲水小轩窗。</s>缥缈关山台观。</s>罗绮云烟相半。</s>金石压撞。</s>痴信东归虏，黑自死心降。</s>范夫子，高标韵，秀眉庞。</s>功成长往，有人同载世无双。</s>物外聊从吾好。</s>赖尔工颦妍笑。</s>伴醉玉连缸。</s>尽任扁舟路，风雨卷秋江。
辛弃疾<s1>水调歌头<s2>寄我五云字，恰向酒边来。</s>东风过尽归雁，不见客星回。</s>闻道琐窗风月，更著诗翁杖屦，合作雪堂猜。</s>岁旱莫留客，霖雨要渠来。</s>短檠灯，长剑铗，欲生苔。</s>雕弓挂壁无用，照影落清杯。</s>多病关心药裹，小摘亲锄菜甲，老子正须哀。</s>夜雨北窗竹，更倩野人栽。
魏了翁<s1>水调歌头<s2>冬至子之半，玉管罅微阳。</s>壶中别有天地，转觉日增长。</s>一样金章紫服，一样朱颜绿发，翁季俨相望。</s>翁是修何行，未已且方将。</s>玉生烟，兰竞秀，彩成行。</s>翁无他智，只把一念答苍苍。</s>今日列城桃李，他日八荒雨露，都是乃翁庄。</s>要数义方训，不说窦家郎。
李曾伯<s1>水调歌头<s2>簪履盛元幕，领袖属英游。</s>登车揽辔馀事，何止客诸候。</s>看尽巫云岷雪，却妨庐峰湓浦，砥柱赞中流。</s>百叠青山路，一片白苹洲。</s>今日事，风涛上，一虚舟。</s>长江万顷寒碧，犹谓马能浮。</s>况是眼前局面，心腹忧如边角，胜著赖帷筹。</s>谈笑济时了，勋业迈前修。
徐鹿卿<s1>水调歌头<s2>五剡乃脱选，通籍入金闺。</s>祖宗立法初意，正欲猎英奇。</s>近世流风薄矣，强者立跻霄汉，弱者困尘泥。</s>流水伯牙操，底处有锺期。</s>公为政，民不扰，吏无欺。</s>春风桃李满县，当路几人知。</s>五马宏开公道，一鹗首旌治最，迟乃速之基。</s>不枉受人荐，更看荐人时。
无名氏<s1>水调歌头<s2>昭代数人物，谁似我公贤。</s>平生磊磊，常以义为先。</s>广立湖中义学，盛集陕西义社，良法自家传。</s>阴德有如此，眉寿不须言。</s>圣天子，方右武，复宗文。</s>诗书马上，看君父子共争先。</s>伫听天山三箭，还共秋闱一举，相继凯歌旋。</s>金印大如斗，富贵出长年。
刘辰翁<s1>水调歌头<s2>坐久语寂寞，泉响忽翻空。</s>不知龙者为雨，雨者为成龙。</s>看取交流万壑，不数飞来千丈，高屋总淙淙。</s>是事等恶剧，裂石敢争雄。</s>敲铿訇，扪滑仄，藉蒙茸。</s>苍浪向来半掩，厚意复谁容。</s>欲说正元旧事，未必玄都千树，得似洞中红。</s>檐语亦颠倒，洗尔不平胸。
吴芾<s1>水调歌头<s2>九月二十六，公相纪生辰。</s>橙黄橘绿时候，天气暖於春。</s>奎画有堂辉焕，中著台星一点，长伴寿星明。</s>衮衮有家庆，未羡古徐卿。</s>谢元枢，营绿野，避洪名。</s>六年裁国事，曾费几精神。</s>歇了傅岩霖雨，闲了孤舟野渡，旒冕合知心。</s>吾道苟尊尚，元不在蒲轮。
黄格<s1>水调歌头<s2>富贵不难致，名节几人全。</s>渡江龙化，於今，五十有三年。</s>历数朝堂诸老，谁似武夷仙伯，操行老弥坚。</s>吾道适中否，一柱独擎天。</s>湖南北，江左右，屡藩宣。</s>韩公城下，烽火静，米斗三钱。</s>人愿公归台鼎，我愿公归中隐，九老要齐肩。</s>岁岁祝公寿，风月伴梅仙。
徐鹿卿<s1>水调歌头<s2>岭峤转和气，英挟新凉。</s>登车搅辔慷慨，风采肃台纲。</s>第一澄清官府，次第咨询民瘼，馀事到仓。</s>谨勿养稂莠，莠盛稻苗伤。</s>金芝秀，蒲涧碧，荔枝香。</s>此中风味不恶，暂借使星光。</s>毋薄炎荒瘴海，曾著广平李勉，归去□平章。</s>唤起昔贤梦，千载续遗芳。
白君瑞<s1>水调歌头<s2>凉吹佛衣袂，助我上高台。</s>云檐风栋，窗户绝纤埃。</s>四绕江山雄麓，万古盘龙踞虎，壮气销崖嵬。</s>二水中分远，艇子自归来。</s>望白云，迎碧汉，俯长淮。</s>铎声到耳，亭亭孤塔现林隈。</s>烟惹宫城深树，日照酒楼帘幕，物象眼前排。</s>长啸下梯径，欲去更徘徊。
李曾伯<s1>水调歌头<s2>幻出广寒境，罗袜净无尘。</s>素娥风格分明，玉骨水为神。</s>手揽清光盈掬，眼看山河一色，阅尽古今人。</s>对影且长啸，一酌瓮头春。</s>千万顷，琉璃色，楚天清。</s>庾楼袁舫何事，汩汩主和宾。</s>但见老蟾无恙，不管镜圆钩阙，寒暑任相更。</s>此夕幸无雨，何惜放颜醺。
曾布<s1>水调歌头<s2>义城元靖贤相国，喜慕英雄士，赐金缯。</s>闻斯事，频叹赏，封章归印。</s>请赎冯燕罪，日边紫泥封诏，阖境赦深刑。</s>万古三河风义在，青简上，众知名。</s>河东注，任流水滔滔，水涸名难泯。</s>至今乐府歌咏。</s>流入管弦声。
李曾伯<s1>水调歌头<s2>可爱十分月，都无一点云。</s>清光是处皆有，浑不许人分。</s>独是大江深处，一片水晶世界，仿佛有微痕。</s>坐到夜深际，万籁寂无闻。</s>与诸君，同一笑，举芳樽。</s>素娥自有佳约，何必命红裙。</s>顷刻参横斗转，归去华胥一觉，玩事任纷纷。</s>我袖有玉斧，当为整乾坤。
华岳<s1>水调歌头<s2>英荚才开六，宝历已当千。</s>人间收尽繁溽，凉意入虞弦。</s>尽道荐衡交剡，更值生申佳节，喜色动闾阎。</s>终夜望银汉，文宿贯台躔。</s>定燕秦，封晋魏，信当然。</s>处处红莲开幕，曹掾岂能淹。</s>见说玉堂飞诏，已许金闺通籍，蓬岛伴神仙。</s>来岁寿卮酒，应醉御炉烟。
陈允平<s1>风流子<s2>残梦绕林塘。</s>诗添瘦，瘦不似东阳。</s>正流水荡红，暗通幽径，嫩篁翻翠，斜映回墙。</s>对握宝筝低度曲，销蜡靓新簧。</s>莺懒昼长，燕闲人倦，乍亲花簟，慵引壶觞。</s>帘栊深深地，歌尘静，芳草自碧空厢。</s>十二画桥，一堤烟树成行。</s>向杜鹃声里，绿杨庭院，共寻红豆，同结丁香。</s>春已无多，祗愁风雨相妨。
方岳<s1>水调歌头<s2>左手紫螯蟹，右手绿螺杯。</s>古今多少遗恨，俯仰已尘埃。</s>不共青山一笑，不与黄花一醉，怀抱向谁开。</s>举酒属吾子，此兴正崔嵬。</s>夜何其，秋老矣，盍归来。</s>试问先生归否，茅屋欲生苔。</s>穷则箪瓢陋巷，达则鼎彝清庙，吾意两悠哉。</s>寄语雪溪外，鸥鹭莫惊猜。
吕渭老<s1>水调歌头<s2>秋斋多梦谒，舌本欲生烟。</s>独步一庭明月，雁字已横天。</s>作个生涯不遂，松竹雨荒三径，却忆五湖船。</s>小阮贫尤甚，犊鼻挂长竿。</s>白鸥汀，风共水，一生闲。</s>横琴唳鹤，要携妻子老云间。</s>灯火荧荧深夜，高卧南窗折几，杯到不留残。</s>莫遣江湖手，遮日向长安。
赵彦端<s1>水调歌头<s2>秋色忽如许，风露皎如空。</s>平生青鬓馀地，老与故人同。</s>忆得鲈鱼来後，杂以洞庭新橘，月堕酒杯中。</s>宾客可人意，歌舞转春风。</s>坐间玉，花底扇，又从容。</s>从容更好，无奈多病已衰翁。</s>赖有主人风味，识我少年狂态，乞与酒颜红。</s>一醉晓鸦起，流水任西东。
曾宏正<s1>水调歌头<s2>风月无尽藏，泉石有膏肓。</s>古今桂岭奇胜，骚客费平章。</s>不假鬼谋神运，自是地藏天作，圆魂镇相望。</s>举首吸空翠，赤脚踏沧浪。</s>惊龙卧，攀栖鹘，翳鸾凰。</s>秋爽一天凉露，桂子更飘香。</s>坐我水精宫阙，呼彼神仙伴侣，大杓挹琼浆。</s>主醉客起舞，今夕是何乡。
牟<s1>水调歌头<s2>叔父茅封贵，先帝棣华亲。</s>平生为善最乐，夙德宛天人。</s>玉叶金枝方茂，瑶沼丹壶如画，光景镇长新。</s>五福一日寿，万象总皆春。</s>正秋分，记初度，绂缠麟。</s>传宣来自绛阙，瑞采蔚轮。</s>乐有钧天九奏，尊有仙家九酝，翠釜紫驼珍。</s>笑把南山指，还以祝严宸。
韩玉<s1>水调歌头<s2>有美如花客，容饰尚中州。</s>玉京杳渺天际，与别几经秋。</s>家在金河堤畔，身寄白苹洲末，南北两悠悠。</s>休苦话萍梗，清泪已难收。</s>玉壶酒，倾潋滟，听君讴。</s>伫云却月，新弄一曲洗人忧。</s>同是天涯沦落，何必平生相识，相见且迟留。</s>明日征帆发，风月为君愁。
卫时敏<s1>水调歌头<s2>骑鲸紫霞客，来作世耆英。</s>襟怀金玉循良，名字古无人。</s>所至民歌遗爱，脱屣归来绿野，笑傲乐天真。</s>不学渭滨老，公子自长生。</s>一杯酒，再三祝，八十春。</s>从今细数庆集，百度似今辰。</s>绿鬓朱颜长好，何事紫芝仙草，兰玉自诜诜。</s>盛事有如此，谁道四难并。
向子<s1>水调歌头<s2>闰馀有何好，一年两中秋。</s>补天修月人去，千古想风流。</s>少日南昌幕下，更得洪徐苏李，快意作清游。</s>送日眺西岭，得月上东楼。</s>四十载，两人在，总白头。</s>谁知沧海成陆，萍迹落南州。</s>忍问神京何在，幸有芗林秋露，芳气袭衣裘。</s>断送馀生事，惟酒可忘忧。
姚述尧2<s1>水调歌头<s2>三五半圆夜，二七素秋天。</s>银河耿耿，中渡绛节会星。</s>宝鹊喜传佳信，丹凤欢迎仙仗，瑞彩映珠躔。</s>此意天长久，不比在人间。</s>多情客，捧香饵，洁宾筵。</s>殷勤拜舞，乞寿乞富乞团圆。</s>宜与人人愿足，更看家家欢洽，喜气满江山。</s>今夕莫辞醉，後会是来年。
吕渭老<s1>水调歌头<s2>抚床多感慨，白发困风烟。</s>出门有碍，更堪寒暮雪飞天。</s>君弃一盂一衲，奔走五湖清海，杯度不乘船。</s>来访山中友，□□□□竿。</s>看人间，谁得似，谪仙闲。</s>生涯不问，留情多在酒杯间。</s>剪烛西风谈笑，零落一尊相对，不觉已更残。</s>回首功名事，笺记谢任安。
仲并<s1>水调歌头<s2>静练平千顷，华栋俯中流。</s>凌晨画戟，来看宿雨断虹收。</s>八九胸中云梦，三千笔端风月，无处快凝眸。</s>笑咏一堂上，挥麈气横秋。</s>俯危阑，红日下，暮云稠。</s>无穷伟观，祗应天意为君谋。</s>容我时醒时醉，独泛微烟微雨，浩荡逐轻鸥。</s>不羡岳阳胜，丹碧耸层楼。
魏庭玉<s1>水调歌头<s2>璧月挂银汉，冷浸一江秋。</s>天公付我清赏，仙籍桂香浮。</s>极目江山如画，际晚云烟凝紫，秋色豁羁愁。</s>领看上雄观，波影动帘钩。</s>雁排空，渔唱晚，楚天幽。</s>湖阴一曲千载，成败倩谁筹。</s>试问谪仙何处，唤起于湖同醉，小为作遨头。</s>老子欲起舞，摆脱利名休。
吴潜<s1>水调歌头<s2>天宇正高爽，更蹑最高楼。</s>长风为我驱驾，极目海山头。</s>不用牛山孟浩，不用齐山杜牧，人景自堪酬。</s>举酒酹空阔，汗漫与为游。</s>拈黄花，怜白首，恨难收。</s>颓龄使汝能制，何待更封留。</s>眼底朱甍画栋，往往人非物是，蟋蟀自鸣秋。</s>万里一搔首，无处著萧飕。
王之道<s1>风流子<s2>扁舟南浦岸，分携处，鸣佩忆珊珊。</s>见十里长堤，数声啼，至今清泪，襟袖斓斑。</s>谁信道，沈腰成瘦减，潘鬓就衰残。</s>漫把酒临风，看花对月，不言拄笏，无绪凭阑。</s>相逢复相感，但凝情秋水，送恨春山。</s>应念马催行色，泥溅征衫。</s>况芳菲将过，红英婉娩，追随正乐，黄鸟间关。</s>争得此心无著，浑似云闲。
袁去华<s1>水调歌头<s2>鸟影度疏木，天势入平湖。</s>沧波万顷，轻风落日片帆孤。</s>渡口千章云木，苒苒炊烟一缕，人在翠微居。</s>客里更愁绝，回首忆吾庐。</s>功名事，今老矣，待何如。</s>拂衣归去，谁道张翰为莼鲈。</s>且就竹深荷静，坐看山高月小，剧饮与谁俱。</s>长啸动林木，意气欲凌虚。
晁端礼<s1>水调歌头<s2>忆昔红颜日，金玉等泥沙。</s>青楼紫陌，惟解惜月与贪花。</s>谁信如今憔悴，尘暗金徽玉轸，藓污匣中蛇。</s>一事都无就，双鬓只堪嗟。</s>恨无情，乌与兔，送年华。</s>不如归去，无限云水好生涯。</s>未用轻蓑短棹，犹有青鞋黄帽，行处即吾家。</s>回首人间世，幽意在青霞。
夏元鼎<s1>水调歌头<s2>擒得铅归舍，进火莫教迟。</s>抽添沐浴，临炉一意且防危。</s>只为婴儿未壮，全藉黄婆养育，丁老共扶持。</s>火力频加减，外药亦如之。</s>汞生芽，铅作祖，土刀圭。</s>火生於木，炎盛汞还飞。</s>要得水银真死，须待阴浮阳伏，杂类降灰池。</s>用铅终不用，古语岂吾欺。
吴潜<s1>水调歌头<s2>今岁月和桂，不肯作中秋。</s>一年惟此佳节，底事白教休。</s>我已侵寻七秩，况复轮万感，合恨更分愁。</s>先自无聊赖，雨意得能稠。</s>天柱峰，知何处，老难游。</s>痴云如妒，不知弦管可吹不。</s>安得风姨扫荡，推出团圆月姊，便遣桂香浮。</s>世事十常九，不使展眉头。
京镗<s1>水调歌头<s2>四载分蜀阃，万里下吴樯。</s>老怀易感，厌听催别笛横羌。</s>自愧谋非经远，更笑才非任剧，安得召公棠。</s>有志但碌碌，无绩可章章。</s>汉嘉守，明似月，洁如霜。</s>邦人鼓舞，爱戴惟恐趣归忙。</s>况是水曹宗派，仍得苏州句法，燕寝昼凝香。</s>且趁东风去，步武近明光。
黄子功<s1>水调歌头<s2>绾纤钓台下，敛任谒严陵。</s>石矶封藓，一笑挟策独先登。</s>山献修蛾几抹，江绕青罗千顷，今古富春声。</s>行有二三子，心迹喜双清。</s>吊羊裘，追往躅，尚仪型。</s>丹青洒落三反，谁动紫垣星。</s>重袖调元大手，归傲纶巾一线，志不在寒鲸。</s>千载仰风节，鸿鹄自冥冥。
王质<s1>水调歌头<s2>云在空碧，天宇共高明。</s>重阳易得风雨，今日不胜晴。</s>天为两朝元老，付与四时佳节，不动一丝尘。</s>香霭洗金戟，飞雾洒霓旌。</s>山鸣叶，江动石，总欢声。</s>剑关玉垒千载，谁见此升平。</s>细看尊前万蕊，相映眉间一点，黄气郁。</s>江汉下淮海，都赖一长城。
杨无咎<s1>水调歌头<s2>闰馀有何好，一岁两中秋。</s>霁云卷尽，依旧银汉截天流。</s>长记芗林堂上，静对小山丛桂，尊俎许从游。</s>遥想此时兴，不减上南楼。</s>引玉觞，看金饼，水云头。</s>醉听哦响，宁羡王粲赋荆州。</s>此夕翻成愁绝，未斫广寒丹桂，犹衣敝貂裘。</s>万事付谈笑，斗酒且宽忧。
沈蔚<s1>不见<s2>日过重帘未卷。</s>袅袅欲残香线。</s>午醉却醒来，柳外一声莺啭。</s>不见。</s>不见。</s>门掩落花深院。
蔡伸<s1>水调歌头<s2>相逢非草草，分袂太匆匆。</s>征裘泪痕遍，眸子怯酸风。</s>天际孤帆难驻，柳外香望断，云雨各西东。</s>回首重城远，楼观暮烟中。</s>黯销魂，思陈事，已成空。</s>东郊胜赏，归路骑马踏残红。</s>月下一樽芳酒，凭阑几曲清歌，别後少人同。</s>为问桃花脸，一笑为谁容。
杨炎正<s1>水调歌头<s2>踏碎九街月，乘醉出京华。</s>半生湖海，谁念今日老还家。</s>独把瓦盆盛酒，自与渔樵分席，说伊政声佳。</s>竹马望尘去，倦客亦随车。</s>听熏风，清晓月，韵梅花。</s>人家十万，说尽炎热与咨嗟。</s>只恐棠阴未满，已有枫宸趣召，归路不容遮。</s>回首江边柳，空著旧栖鸦。
沈瀛<s1>水调歌头<s2>岁月如奔箭，屈指又中秋。</s>去年江上行役，常动故乡愁。</s>容与碧云亭畔，极目江山千里，隐隐是西州。</s>日暮天容敛，鸥雁下汀洲。</s>迥故棹，寻旧里，解客裘。</s>功名前定，时到安得为淹留。</s>幸有青编万轴，且又日长无事，莫恁做闲忧。</s>花下常携酒，明月好登楼。
无名氏<s1>水调歌头<s2>橘记一年景，梅泄小春英。</s>见说彭成仙隐，对此庆生辰。</s>寿比太公欠一，年并楚丘逾九，益壮异常人。</s>细数称觞日，信宿两弥旬。</s>戏莱衣，桥梓列，桂兰荣。</s>一门盛事难得，一子两层孙。</s>休论若儿渠父，差胜杨椿黄琬，四代眼前亲。</s>积善有馀庆，享福百千春。
魏了翁<s1>水调歌头<s2>落日下平楚，秋色到方塘。</s>人间袢暑难耐，独有此清凉。</s>龙卷八荒霖雨，鹤十州风露。</s>回薄水云乡。</s>欲识千里润，记取玉流芳。</s>石兰衣，江蓠佩，芰荷裳。</s>个中自有服媚，何必锦名堂。</s>吸取玻璃清涨，唤起逍遥旧梦，人物俨相望。</s>矫首望归路，三十六虚皇。
周紫芝<s1>水调歌头<s2>白发三千丈，双鬓不胜垂。</s>人间忧喜如梦，老矣更何之。</s>蘧玉行年过了，未必如今俱是，五十九年非。</s>拟把彭殇梦，分付与痴儿。</s>君莫羡，客起舞，寿琼卮。</s>此生但愿，长遣猿鹤共追随。</s>金印借令如斗，富贵那能长久，不饮竟何为。</s>莫问蓬莱路，从古少人知。
京镗<s1>水调歌头<s2>明月四时好，何事喜中秋。</s>瑶台宝鉴，宜挂玉宇最高头。</s>放出白毫千丈，散作太虚一色，万象入吾眸。</s>星斗避光彩，风露助清幽。</s>等闲来，天一角，岁三周。</s>东奔西走，在处依旧若从游。</s>照我尊前只影，催我镜中华发，蟾兔漫悠悠。</s>连璧有佳客，乘兴且登楼。
倪<s1>水调歌头<s2>昨夜狂雷怒，鞭起卞山龙。</s>怪见朝来急雨，万木偃颠风。</s>试看潭头落涧，一片练波飞出，河汉与天通。</s>向晚馀霏落，巾已垫林宗。</s>向高岩，凭曲槛，抚孤松。</s>为雕好句，快倾桑落玉壶空。</s>借问庐山三峡，与此飞流溅沫，今日定谁雄。</s>乞与丹青手，写入紫微宫。
范成大<s1>水调歌头<s2>细数十年事，十处过中秋。</s>今年新梦，忽到黄鹤旧山头。</s>老子个中不浅，此会天教重见，今古一南楼。</s>星汉淡无色，玉镜独空浮。</s>敛秦烟，收楚雾，熨江流。</s>关河离合，南北依旧照清愁。</s>想见娥冷眼，应笑归来双鬓，空敞黑貂裘。</s>酾酒问蟾兔，肯去伴沧洲。
无名氏<s1>水调歌头<s2>关中有萧相，江左见夷吾。</s>中兴帝赉良弼，休运应乾符。</s>百五期过一日，十万声号半夜，南极灿晴虚。</s>崧岳生申甫，河洛出图书。</s>领坡仙，陪橐从，镇潜都。</s>九重作夜有梦，问到北岩无。</s>须信建溪桃李，难驻商川舟楫，归去伴都俞。</s>岁伴南山寿，日拱北辰居。
秦观<s1>风流子<s2>东风吹碧草，年华换，行客老沧洲。</s>见梅吐旧英，柳摇新绿，恼人春色，还上枝头。</s>寸心乱，北随云黯黯，东逐水悠悠。</s>斜日半山，暝烟两岸，数声横笛，一叶扁舟。</s>青门同携手，前欢记，浑似梦里扬州。</s>谁念断肠南陌，回首西楼。</s>算天长地久，有时有尽，奈何绵绵，此恨难休。</s>拟待倩人说与，生怕人愁。
曾布<s1>水调歌头<s2>说良人滑将张婴。</s>从来嗜酒，还家镇长酩酊狂酲。</s>屋上鸣鸠空斗，梁间客燕相惊。</s>谁与花为主，兰房从此，朝云夕雨两牵萦。</s>似游丝飘荡，随风无定。</s>奈何岁华荏苒，欢计苦难凭。</s>唯见新恩缱绻，连枝并翼，香闺日日为郎，谁知松萝托蔓，一比一毫轻。
蔡伸<s1>风流子<s2>韶华惊晚，青春老，倦客惜年芳。</s>庭樾荫浓，半藏莺语，畹兰花减，时有蜂忙。</s>粉墙低，嫩岚滋翠葆，零露湿残妆。</s>风暖昼长，柳绵吹尽，澹烟微雨，梅子初黄。</s>洛浦音容远，书空漫惆怅，往事悲凉。</s>无奈锦鳞杳杳，不渡横塘。</s>念蝴蝶梦回，子规声里，半窗斜月，一枕馀香。</s>拟待自宽，除非铁做心肠。
赵师侠<s1>水调歌头<s2>台星明翼轸，和气满潇湘。</s>长淮胜处地灵，应产股肱良。</s>共仰三朝元老，要识一时英杰，人物自堂堂。</s>直气薄霄汉，德望耸岩廊。</s>拥貔貅，森戟，镇藩方。</s>折冲樽俎，春融花柳侑壶觞。</s>两世麟符玉节，九郡恩风惠雨，仁者寿宜长。</s>凤诏来丹阙，绣衮觐明光。
吴泳<s1>鱼游春水<s2>东里韶光早。</s>百舌枝头啼碎了。</s>溪梅开尽，池水绿波还皱。</s>种柳先生觉意阑，看花君子非年少。</s>心似淡云，梦随芳草。</s>满地松花不扫。</s>镇日春愁萦怀抱。</s>谁能击筑长歌，吹笳清啸。</s>寄声玉关行人道，未报君恩难便老。</s>鸡塞雨寒，戍楼烟渺。
覃怀高<s1>水调歌头<s2>翠蕤插云表，初意隔仙凡。</s>临风据案一见，邂逅似开颜。</s>几欲拿舟九曲，便拟扪参绝顶，直下俯尘寰。</s>聊此税吾驾，赢得片时闲。</s>问仙人，缘底事，去不还。</s>长风浩浩，何许清梦杳难攀。</s>只有苍烟古木，好在清湍白石，依旧画图间。</s>回首武夷路，杳霭没云鬟。
辛弃疾<s1>水调歌头<s2>造物故豪纵，千里玉鸾飞。</s>等闲更把，万斛琼粉盖颇黎。</s>好卷垂虹千丈，只放冰壶一色，云海路应迷。</s>老子旧游处，回首梦耶非。</s>谪仙人，鸥鸟伴，两忘机。</s>掀髯把酒一笑，诗在片帆西。</s>寄语烟波旧侣，闻道莼鲈正美，休制芰荷衣。</s>上界足官府，汗漫与君期。
李纲<s1>水调歌头<s2>秋杪暑方退，清若玉壶冰。</s>高楼对月，天上宫殿不曾扃。</s>散下凄然风露，影照江山如昼，浑觉俗缘轻。</s>弋者欲何慕，鸿羽正冥冥。</s>世间法，唯此事，最堪凭。</s>太虚心量，聊假梨枣制颓龄。</s>但使心安身健，静看草根泉际，吟蚓与飞萤。</s>一坐小千劫，无念契无生。
马伯升<s1>水调歌头<s2>瑞应杉溪县，光动极星宫。</s>人间盛事此日，岳降自高嵩。</s>庆兆三阳开泰，散作一团和气，无地不春风。</s>眉寿八千岁，今代黑头公。</s>听剑履，上星辰，此行中。</s>况金瓯姓字，当路那已达宸聪。</s>管取凤池新命，来自虎关上阙，明日到花封。</s>王室要师保，叔父勿居东。
张孝祥<s1>水调歌头<s2>舣棹太湖岸，天与水相连。</s>垂虹亭上，五年不到故依然。</s>洗我征尘三斗，快揖商飙千里，鸥鹭亦翩翩。</s>身在水晶阕，真作驭风仙。</s>望中秋，无五日，月还圆。</s>倚栏清啸孤发，惊起壑龙眠。</s>欲酹鸱夷西子，未办当年功业，空系五湖船。</s>不用知馀事，莼正芳鲜。
魏了翁<s1>水调歌头<s2>舣棹汉嘉口，更尽渭城杯。</s>凌云山色，似为行客苦伤怀。</s>横出半天烟雨，锁定一川风景，未放客船开。</s>想见此楼上，阅尽蜀人才。</s>山猿鹤，江鸥鹭，亦相猜。</s>滔滔日夜东注，全璧几人回。</s>客亦莞然成笑，多少醉生梦死，转首总成埃。</s>信屈四时耳，寒暑往还来。
葛长庚<s1>水调歌头<s2>一个清闲客，无事挂心头。</s>包巾纸袄，单瓢只笠自逍遥。</s>只把随身风月，便做自家受用，此外复何求。</s>倒指两三载，行过百来州。</s>百来州，云渺渺，水悠悠。</s>水流云散，於今几度蓼花秋。</s>一任乌飞兔走，我亦不知寒暑，万事总休休。</s>问我金丹诀，石女跨泥牛。
赵善括<s1>水调歌头<s2>佳客志淮海，贱子设樽。</s>楚江昨夜清涨，短棹已安排。</s>休问南楼风月，且念阳台云雨，几日却重来。</s>银烛正凝泪，画鼓且休催。</s>彩云飞，黄鹤举，两徘徊。</s>林泉归去高卧，回首笑尘埃。</s>我唱更凭君和，君起谁同我舞，莫惜玉山颓。</s>他日扬州路，散策愿相陪。
管鉴<s1>水调歌头<s2>举俗爱重九，我辈更锺情。</s>良辰好景，赏心乐事古难并。</s>正是朝廷闲暇，四序均调玉烛，一路庆丰登。</s>况值循良守，酒与政俱成。</s>倚危亭，持玉，泛金英。</s>风高日淡，一天秋色共澄清。</s>指点云间岳镇，寿与两宫齐久，天地永成平。</s>岁岁同民乐，持此报君恩。
辛弃疾<s1>水调歌头<s2>泰岳倚空碧，汶□卷云寒。</s>萃兹山水奇秀，列宿下人寰。</s>八世家传素业，一举手攀丹桂，依约笑谈间。</s>宾幕佐储副，和气满长安。</s>分虎符，来近甸，自金銮。</s>政平讼简无事，酒社与诗坛。</s>会看沙堤归去，应使神京再复，款曲问家山。</s>玉佩揖空阔，碧雾翳苍鸾。
李曾伯<s1>水调歌头<s2>万里净无翳，一镜独当天。</s>老蟾痴兔顽甚，阅世几何年。</s>任尔炎凉千变，不改山河一色，爽气逼人寒。</s>何必乘槎去，直到斗牛间。</s>叹常娥，元不嫁，只孤眠。</s>古今遗恨，不能长似此宵圆。</s>我有竹溪茅舍，办取金风玉露，一笑四并全。</s>细和坡仙句，低唱教婵娟。
柳永<s1>女冠子<s2>断云残雨。</s>洒微凉，生轩户。</s>动清籁，萧萧庭树。</s>银河浓淡，华星明灭，轻云时度。</s>莎阶寂静无睹。</s>幽蛩切切秋吟苦。</s>疏篁一径，流萤几点，飞来又去。</s>对月临风，空恁无眠耿耿，暗想旧日牵情处。</s>绮罗丛里，有人人，那回饮散，略曾谐鸳侣。</s>因循忍便睽阻。</s>相思不得长相聚。</s>好天良夜，无端惹起，千愁万绪。
夏元鼎<s1>水调歌头<s2>我有一竿竹，偏会取根源。</s>从来汲水桔槔，直挈上西天。</s>不许常人著手，管定竿头先折，提桶落寒泉。</s>拨得机关转，北斗向南看。</s>仗回风，乘偃月，勿波澜。</s>麻姑此日，西北见张骞。</s>选佛妙高峰顶，饮罢醍醐似醉，独坐玩婵娟。</s>水湛月明处，太极更无前。
魏了翁<s1>水调歌头<s2>有匪碧岩使，长佩奏琅球。</s>门前初暑才涨，一室淡於秋。</s>帘卷峨眉烟雨，袖挟西川风露，满眼绿阴稠。</s>人物眇然甚，得似此风流。</s>此何时，公犹滞，剑南州。</s>分明忧在目睫，只恁付悠悠。</s>未问人谋当否，须信天生贤哲，不只等闲休。</s>努力崇明德，巨浸要平舟。
张孝祥<s1>水调歌头<s2>江山自雄丽，风露与高寒。</s>寄声月姊，借我玉鉴此中看。</s>幽壑鱼龙悲啸，倒影星辰摇动，海气夜漫漫。</s>涌起白银阕，危驻紫金山。</s>表独立，飞霞佩，切云冠。</s>漱水濯雪，眇视万里一毫端。</s>回首三山何处，闻道群仙笑我，要我欲俱还。</s>挥手从此去，翳风更骖鸾。
辛弃疾<s1>水调歌头<s2>万事一杯酒，长叹复长歌。</s>杜陵有客，刚赋云外筑婆娑。</s>须信功名儿辈，谁识年来心事，古井不生波。</s>种种看余发，积雪就中多。</s>二三子，问丹桂，倩素娥。</s>平生萤雪，男儿无奈五车何。</s>看取长安得意，莫恨春风看尽，花柳自蹉砣。</s>今夕且欢笑，明月镜新磨。
陈德武<s1>水调歌头<s2>三五嫦娥月，夜色正婵娟。</s>自从窃药归去，天上几千年。</s>试问广寒高处，为甚缺多圆少，此理孰为权。</s>弦望知天定，离合可人怜。</s>典宫锦，歌水调，载楼船。</s>谪仙居士何在，月色尚依然。</s>遥想人生百岁，三万六千良夜，能得几时圆。</s>莫遣金盆落，达曙照无眠。
杨无咎<s1>水调歌头<s2>寥亮度弦管，笑语集簪缨。</s>又逢华旦争庆，豪杰为时生。</s>犹对中秋月影，渐放重阳菊蕊，万宝正西成。</s>爽气知多少，天赋满襟灵。</s>擅词华，追鲍谢，踵斯冰。</s>入趋禁近，出镇藩辅早辞荣。</s>休恋平湖佳致，好为苍生重起，归去侍宸庭。</s>一德及元□，千载致升平。
郑庶<s1>水调歌头<s2>千古钓台下，老尽去来人。</s>倚空绝壁，朝暮秀色只如春。</s>高挂瀑泉千尺，洗到云根山骨，无处著风尘。</s>秋尽玉壶冷，别是一乾坤。</s>问当日，中兴将，汉功臣。</s>云台何在，寂寞谁复记丹青。</s>争似先生标致，长共清风明月，不减旧精神。</s>无限兴亡意，舒卷在丝纶。
张嗣初<s1>水调歌头<s2>名节本来重，轩冕亦何轻。</s>人间儿戏，刚自指点客星明。</s>黄屋龙旗九仞，苍石渔丝千尺，谁辱又谁荣。</s>会得傥来意，方识古交情。</s>想当时，奇男子，汉真人。</s>龙潜豹隐，胸中同是一经纶。</s>公办中兴事业，我向沧浪学钓，各自寄吾真。</s>谁信往来客，千古诵清名。
吴潜<s1>水调歌头<s2>才惜季方去，又更别元方。</s>惊心天上双凤，接翅下高冈。</s>万里瞿塘烟浪，一片昭亭云月，渺渺正相望。</s>夜雨连风壑，此意独凄凉。</s>杜鹃声，犹不住，搅离肠。</s>黄鸡白酒，吾意归兴动江乡。</s>人事纷纷难料，世事悠悠难说，何处问穹苍。</s>肯落儿曹泪，一笑付沧浪。
魏了翁<s1>水调歌头<s2>三十作龙首，四十珥貂蝉。</s>幡然携取名节，锦绣蜀山川。</s>揽辔扶桑初晓，饮马咸池未旰，来日尽宽闲。</s>兹事亦云足，所乐不存焉。</s>女垂髫，儿分鼎，妇供鲜。</s>尊章青鬓未改，和气玉生烟。</s>造物犹嫌缺陷，要启公侯衮衮，又畀贾嘉贤。</s>公更厚封植，自古有丰年。
侯置<s1>水调歌头<s2>凉吹送溪雨，落日散汀鸥。</s>暮天空阔无际，层绿蛾浮。</s>上印初辞藩寄，拂袖欣还故里，归骑及中秋。</s>倚杖饱山阁，回首翠微楼。</s>一区宅，千里客，旧从游。</s>甘棠空有馀荫，谁解挽公留。</s>翰墨文章独步，富贵功名馀事，当代仰风流。</s>暂蜡登山屐，终作济川舟。
叶梦得<s1>水调歌头<s2>江海渺千里，飘荡叹流年。</s>等闲匹马相过，乘兴却け然。</s>十载悲欢如梦，抚掌惊呼相语，往事尽飞烟。</s>此会真难偶，此醉且留连。</s>酒方半，谁轻使，动离弦。</s>我歌未阕公去，明日复山川。</s>空有高城危槛，缥缈当筵清唱，馀响落尊前。</s>细雨黄花後，飞雁点遥天。
罗愿<s1>水调歌头<s2>秋宇净如水，月镜不安台。</s>郁孤高处张乐，语笑脱氛埃。</s>檐外白毫千丈，坐上银河万斛，心境两佳哉。</s>俯仰共清绝，底处著风雷。</s>问天公，邀月姊，愧凡才。</s>婆娑人世，羞见蓬鬓漾金。</s>来岁公归何处，照耀彩衣簪橐，禁直且休催。</s>一曲庾江上，千古继韶陔。
王泳祖<s1>风流子<s2>东风长是客，帘栊静，燕子一双飞。</s>看花坞日高，翠阴护晓，柳塘风细，绿涨浮漪。</s>肠断处，渭城春树远，江国暮云低。</s>芳径听莺，暗惊心事，画檐闻鹊，试卜归期。</s>小楼凝伫地，疏窗下，几度对说相思。</s>记得菱花交照，素手曾携。</s>有新恨两眉，向谁说破，芳心一点，惟我偏知。</s>休为多情瘦却，重有来时。
张<s1>水调歌头<s2>忠肝贯日月，浩气抉云霓。</s>诗书名帅，谈笑果胜棘门儿。</s>牛弩旁穿七札，虎将分行十道，先解近城围。</s>一骑夜飞火，捷奏上天墀。</s>畅皇威，宣使指，领全师。</s>襄阳耆旧，请公直过洛之西。</s>箪食欢呼迎处，已脱毡裘左衽，远著旧藏衣。</s>笳鼓返京阙，风采震华夷。
葛长庚<s1>水调歌头<s2>草涨一湖绿，天ぇ四山青。</s>这千年里，几多兴废不容声。</s>无分貂金佩玉，不梦歌钟食鼎，何处有车旌。</s>便念旌阳剑，枉自染蛟腥。</s>生诸葛，少马援，尚云萍。</s>醉乡日月，飘然身世付刘伶。</s>知道东门黄犬，不似西山白鹭，风月了平生。</s>起来忽清啸，惊落夜潭星。
程<s1>水调歌头<s2>电阙驱神骏，铁棰起痴蛟。</s>木鸣山裂盛夏，白昼野号。</s>急上瑶庭深处，为问龙君何怒，抉破古天河。</s>日华开绚采，雨意属诗豪。</s>与君来，蜚玉佩，斩觚瓢。</s>纤流沈羽，借我万斛沸银涛。</s>醉拍满缸香雪，写竭一池浓墨，逸气正飘。</s>何事谪仙子，归去续松醪。
胡寅<s1>水调歌头<s2>不见严夫子，寂寞富春山。</s>空留千丈危石，高出暮云端。</s>想象羊裘披了，一笑两望身世，来插钓鱼竿。</s>肯似林间翮，飞倦始知还。</s>中兴主，功业就，鬓毛斑。</s>驱驰一世人物，相与济时艰。</s>独委狂奴心事，未羡痴儿鼎足，放去任疏顽。</s>爽气动星斗，终古照林峦。
朱熹<s1>水调歌头<s2>雪月两相映，水石互悲鸣。</s>不知岩上枯木，今夜若为情。</s>应见尘中胶扰。</s>便道山间空旷，与麽了平生。</s>与麽平生了，□水不流行。</s>起披衣，瞻碧汉，露华清。</s>寥寥千载，此事本分明。</s>若向乾坤识易，便信行藏无间，处处总圆成。</s>记取渊冰语，莫错定盘星。
李纲<s1>水调歌头<s2>律吕自相召，韶不难谐。</s>致君泽物，古来何世不须才。</s>幸可山林高卧，袖手何妨闲处，醇酒醉朋侪。</s>千里故人驾，不怕物情猜。</s>秋夜永，更秉烛，且衔杯。</s>五年离索，谁谓谈笑豁幽怀。</s>况我早衰多病，屏迹云山深处，俗客不曾来。</s>此日扫花径，蓬户为君开。
姚勉<s1>水调歌头<s2>桃李河阳县，春又到花枝。</s>先庚三日，鳌山晴雪放灯时。</s>金宿争华玉婺，来入仙闺清梦，光动绣湖西。</s>人物东都令，句法晚唐诗。</s>两年春，三种异，十般奇。</s>朝天近也，紫泥催起凫飞。</s>总羡童颜绿发，荣绾金鱼玉带，日侍赭黄衣。</s>来岁传柑宴，人在赏花池。
叶梦得<s1>水调歌头<s2>渺渺楚天阔，秋水去无穷。</s>两淮不辨牛马，轻浪舞回风。</s>独倚高台一笑，圉圉游鱼来往，还戏此波中。</s>危栏对千里，落日照澄空。</s>子非我，安知我，意真同。</s>鹏飞鲲化何有，沧海漫冲融。</s>堪笑溪遣老，白首直钩溪畔，岁晚忽衰翁。</s>功业竟安在，徒自兆非熊。
无名氏<s1>水调歌头<s2>云海漾空阔，风露凛高寒。</s>仙翁鹤驾羽节，缥缈下天端。</s>指点虚无征路，时见双凫飞舞，挥斥隘尘寰。</s>吹笛向何处，海上有三山。</s>彩衣新，鱼服丽，映朱颜。</s>蟠桃未熟，千岁容与旦人间。</s>早晚金泥封诏，归侍紫皇香案，踵武列仙班。</s>玉骨自不老，未用九还丹。
章斯才<s1>水调歌头<s2>秋老楚天阔，光粲极南星。</s>郁葱瑞霭浮动，湘水舞湘灵。</s>方启流虹华旦，恰值绂麟弥月，嘉会庆千龄。</s>维岳绛神处，玉印注长生。</s>衣衮绣，袍练鹊，纽双萦。</s>民气和乐，雁到回地作欢声。</s>楚观连天境界，四景撩人风物，身世自蓬瀛。</s>剩酌金貂，飞诏到临蒸。
卢炳<s1>水调歌头<s2>再拜识英度，喜气觉飞浮。</s>神清骨秀，元是蓬莱谪仙流。</s>盍去冲摩霄汉，刚向平分风月，半刺岭南州。</s>素蕴未施展，阔步尚淹留。</s>从此去，朝帝阙，侍宸旒。</s>论思献替，要须直与古人侔。</s>好是羽仪朝著，勒就鼎彝勋业，却伴赤松游。</s>曳杖太湖曲，笑傲八千秋。
李曾伯<s1>水调歌头<s2>敢问辽天月，历几亿春秋。</s>老娥盍相刮目，无一语相酬。</s>似讶经年间阔，类笑衰翁潦倒，岁岁客他州。</s>清照五湖阔，倦影一萍浮。</s>任渠侬，琴当户，酒当楼。</s>人生适意，封君何似橘千头。</s>月正圆时固好，人欲闲时须早，毋作陇西羞。</s>多谢锦囊句，椽笔富清流。
刘辰翁<s1>水调歌头<s2>寂寂复寂寂，此月古时明。</s>银河也变成陆，灰劫断槎横。</s>历落英雄孺子，灭没龙光牛斗，胜败黯然平。</s>玉笛叫空阔，终有故人情。</s>雁南飞，乌绕树，鹤归城。</s>问君有酒，何不鼓瑟更吹笙。</s>我饮呜呜起舞，我舞白发，顾影可怜生。</s>旧日中秋客，几处几回晴。
王炎2<s1>水调歌头<s2>新涨鸭头绿，春满白苹洲。</s>小停画，莫便折柳话离愁。</s>飘渺觚棱在望，不用东风借便，一瞬到皇州。</s>别酒十分酌，何惜覆瑶舟。</s>从此去，上华顶，入清流。</s>人门如许，自合唾手复公侯。</s>老我而今衰谢，梦绕故园松菊，底事更迟留。</s>早晚挂冠去，江上狎浮鸥。
刘辰翁<s1>水调歌头<s2>明月几万里，与子共中秋。</s>古今良夜如此，寂寂几时留。</s>何处胡笳三弄，尚有南楼馀兴，风起木飕飕。</s>白石四山立，玉露下平洲。</s>醉青州，歌赤壁，赋黄楼。</s>人间安得十客，谭笑发中流。</s>看取横江皓彩，犹似沈河白璧，光气彻天浮。</s>举首快哉去，灯火见神州。
赵善括<s1>水调歌头<s2>危台枕城堞，今昔几人游。</s>绕城碧水一带，茂苑与长洲。</s>寂寂弹琴风外，苒苒采香径畔，横截古溪头。</s>极目暮云合，宋玉正悲秋。</s>岘山碑，帝子阁，庾公楼。</s>当时风物，如今烟水只供愁。</s>处处山明水秀，岁岁春花秋月，何必美南州。</s>故国未归去，萍梗叹漂流。
魏了翁<s1>水调歌头<s2>清燕卧霜角，月魄几回哉。</s>一声云雁清叫，推枕赋归来。</s>流水落花去路，画象棠阴陈迹，霄观傍楼台。</s>别忆入梅艳，愁色上田莱。</s>记来时，惊列缺，走吴回。</s>人间都失匕箸，老婢亦惊猜。</s>匹马晓风鞭袖，孤堞暮烟烽柝，辉却挂蛇杯。</s>不负此邦去，笑口也应开。
姜夔<s1>小重山令<s2>寒食飞红满帝城。</s>慈乌相对立，柳青青。</s>玉阶端笏细陈情。</s>天恩许，春尽可还京。</s>鹊报倚门人。</s>安舆扶上了，更亲擎。</s>看花携乐缓行程。</s>争迎处，堂下拜公卿。
李曾伯<s1>水调歌头<s2>碾就一轮玉，扫尽四边尘。</s>白乎不涅不磷，千古此丰神。</s>领略常娥体态，寂寞谪仙材调，四海岂无人。</s>安得金丹诀，长驻玉颜春。</s>镜圆明，冰样洁，水来清。</s>良宵难值如许，何惜且留宾。</s>拟唤桓伊三弄，影转画檐西畔，钟鼓趣残更。</s>肺腑尽霜雪，麴不能醺。
王义山<s1>乐语<s2>先献此花名字好。</s>密叶长青，翠羽摇仙葆。</s>紫禁风薰惊夏到。</s>花飞细□香堪扫。</s>拂晓宫娃争报道。</s>无限琼妃，缥缈来蓬岛。</s>来向慈闱勤颂祷。</s>万年枝□同难老。
葛长庚<s1>水调歌头<s2>未遇明师者，日夜苦忧惊。</s>及乎遇了，得些口诀又忘情。</s>可惜蹉跎过了，不念精衰气竭，碌碌度平生。</s>何不回头看，下手采来烹。</s>天下人，知得者，不能行。</s>可怜埋没，如何恁地不惺惺。</s>只见口头说著，方寸都无些子，只管看丹经。</s>地狱门开了，急急办前程。
曾布<s1>水调歌头<s2>一夕还家醉，开户起相迎。</s>为郎引裾相庇，低首略潜形。</s>情深无隐。</s>欲郎乘间起佳兵。</s>授青萍。</s>茫然抚叹，不忍欺心。</s>尔能负心於彼，於我必无情。</s>熟视花钿不足，刚肠终不能平。</s>假手迎天意，一挥霜刃。</s>窗间粉颈断瑶琼。
卫宗武<s1>水调歌头<s2>风雨卷春去，绿紫总无馀。</s>窈窕一川芳渚，软草接新蒲。</s>杨柳垂垂飘絮，桑柘阴阴成幄，殷绿正敷。</s>迁木莺呼友，营垒燕将雏。</s>金蕉举，珠樱累，豆梅腴。</s>寿乡歌舞，樽前暂得皱眉舒。</s>往事南柯印绶，晚岁北山杖屦，寂寞笑今吾。</s>幸作耆年侣，写入洛英图。
无名氏<s1>女冠子<s2>同云密布。</s>撒梨花，柳絮飞舞。</s>楼台诮似玉。</s>向红炉暖阁院宇。</s>深庭广排筵会，听笙歌犹未彻，渐觉轻寒，透帘穿户。</s>乱飘僧舍，密洒歌楼，酒帘如故。</s>想樵人，山径迷踪路。</s>料渔人，收纶罢钓归南浦。</s>路无伴侣。</s>见孤村寂寞，招酒旗斜处。</s>南轩孤雁过，呖呖声声，又无书度。</s>见腊梅，枝上嫩蕊，两两三三微吐。
李弥逊<s1>水调歌头<s2>清夜月当午，轩户踏层冰。</s>楼高百尺，缥缈天阙敞云扃。</s>万里风摇玉树，吹我衣裾零乱，寒入骨毛轻。</s>径欲乘之去，高兴送青冥。</s>神仙说，功名事，两难成。</s>苇汀筠岫深处，端可寄馀龄。</s>身外营营姑置，对景掀髯一笑，引手接飞萤。</s>且尽杯中物，日出事还生。
利登<s1>水调歌头<s2>相聚不知好，相别始知愁。</s>笋舆伊轧，穿尽斜照古平州。</s>今夜荒风脱木，明夜山长水远，後夜已他州。</s>转觉家山远，何计去来休。</s>酒堪沽，花可买，月能留。</s>相思酒醒，花落五更头。</s>长记疏梅影底，一笛紫云飞动，相对大江流。</s>此别无一月，一月一千秋。
葛长庚<s1>水调歌头<s2>两鬓青丝发，双眼黑方瞳。</s>人皆道是，昭庆一个老仙翁。</s>暂别蓬莱弱水，自把星冠月帔，玉佩舞薰风。</s>醉入桃源路，归去不知踪。</s>举云，鸣铁笛，抚丝桐。</s>满前剑弁森列，稽首捧金锺。</s>挺挺松形鹤貌，任待桑田变海，宝鼎粒丹红。</s>玉帝下明诏，独骑上瑶空。
徐鹿卿<s1>水调歌头<s2>廊庙补天手，夷夏想威名。</s>上前张胆明目，倾倒汉公卿。</s>二百年来章贡，前赵後萧相□，今古两豪英。</s>四海望霖雨，可但总祥刑。</s>自儿时，文字里，已心倾。</s>魁躔邈在霄汉，薄宦偶趋承。</s>山见崆峒秀丽，水见玉虹清绝，犹愿见先生。</s>寄语二三子，洙泗在江城。
魏了翁<s1>水调歌头<s2>尚记春归日，锦绣裹江城。</s>谁推日驭西去，水认故乡痕。</s>鱼鸟自飞自跃。</s>红紫谁开谁落。</s>天运渺无声。</s>四序镇如此，当富复亭亭。</s>是何年，修禊事，畅幽情。</s>竞传元已天气，别是一般清。</s>便引郑郊溱洧。</s>不道孔门沂泗。</s>大道掌如平。</s>待挽迷津者，都向此中行。
辛弃疾<s1>水调歌头<s2>簪履竟晴昼，画戟插层霄。</s>红莲幕底风定，香雾不成飘。</s>螺髻梅妆环列，凤管檀糟交泰，回雪无纤腰。</s>觞酒荡寒玉，冰颊醉江潮。</s>颂丰功，祝难老，沸民谣。</s>晓庭梅蕊初绽，定报鼎羹调。</s>龙衮方思勋旧，已覆金瓯名姓，行看紫泥褒。</s>重试补天手，高插侍中貂。
无名氏<s1>水调歌头<s2>平生太湖上，短棹几经过。</s>如今重到，何事愁与水云多。</s>拟把匣中长剑，换取扁舟一叶，归去老渔蓑。</s>银艾非吾事，丘壑已蹉跎。</s>脍新鲈，斟美酒，起悲歌。</s>太平生长，岂谓今日识兵戈。</s>欲泻三江雪浪，净洗胡尘千里，不用挽天河。</s>回首望霄汉，双泪堕清波。
王迈<s1>水调歌头<s2>天上一灯满，引起万灯明。</s>不知今夕何夕，平地有蓬瀛。</s>西母瑶池称寿，南守锋车催觐，二美一时并。</s>一点魁星现，长侍老人星。</s>心事好，天与寿，鬓长青。</s>不将锺鼎为乐，念念在朝廷。</s>此母宜生此子，须有医时良策，寿国福苍生。</s>子自坐黄阁，母自课黄庭。
毛并<s1>水调歌头<s2>襟带大江左，平望见三州。</s>凿空遗迹，千古奇胜米公楼。</s>太守中朝耆旧，别乘当今豪逸，人物眇应刘。</s>此地一尊酒，歌吹拥貔貅。</s>楚山晓，淮月夜，海门秋。</s>登临无尽，须信诗眼不供愁。</s>恨我相望千里，空想一时高唱，零落几人收。</s>妙赏频回首，谁复继风流。
史达祖<s1>风流子<s2>飞琼神仙客，因游戏，误落古桃源。</s>藉吟笺赋笔，试融春恨，舞裙歌扇，聊应尘缘。</s>遣人怨，乱云天一角，弱水路三千。</s>还因秀句，意流江外，便随轻梦，身堕愁边。</s>风流休相误，寻芳纵来晚，尚有它年。</s>只为赋情不浅，弹泪风前。</s>想雾帐吹香，独怜奇俊，露杯分酒，谁伴婵娟。</s>好在夜轩凉月，空自团圆。
魏了翁<s1>水调歌头<s2>风雪锢迁客，闭户紧蒙头。</s>一声门外剥啄，客有从予游。</s>直自离骚国里，行到林闾屋畔，万里入双眸。</s>世态随炎去，此意澹於秋。</s>感毕逋，怀秸鞠，咏夫不，寻师学道虽乐，吾母有离忧。</s>岁晚巫云峡雨，春日楚烟湘月，诗思满归舟。</s>来日重过我，应记火西流。
苏轼<s1>水调歌头<s2>落日绣帘卷，亭下水连空。</s>知君为我，新作窗户湿青红。</s>长记平山堂上，枕江南烟雨，渺渺没孤鸿。</s>认得醉翁语，山色有无中。</s>一千顷，都镜净，倒碧峰。</s>忽然浪起，掀舞一叶白头翁。</s>堪笑兰台公子，未解庄生天籁，刚道有雌雄。</s>一点浩然气，千里快哉风。
辛弃疾<s1>水调歌头<s2>白日射金阙，虎豹九关开。</s>见君谏疏频上，高论挽天回。</s>千古忠肝义胆，万里蛮烟瘴雨，往事莫惊猜。</s>政恐不免耳，消息日边来。</s>笑吾庐，门掩草，径封苔。</s>未应两手无用，要把蟹螯杯。</s>说剑论诗馀事，醉舞狂歌欲倒，老子颇堪哀。</s>白发宁有种，一一醒时栽。
吴镒<s1>水调歌头<s2>澄彻北湖水，圆镜莹青铜。</s>客槎星汉天上，隐隐暗朝通。</s>六月浮云落日，十顷增冰积雪，胜绝与谁同。</s>罗袜步新月，翠袖倚凉风。</s>子韩子，叫虞帝，傲祝融。</s>御风凌雾来去，邂逅此从容。</s>欲问骑何处，试举叉鱼故事，惊起碧潭龙。</s>乞我飞霞佩，从子广寒宫。
辛弃疾<s1>水调歌头<s2>相公倦台鼎，要伴赤松游。</s>高牙千里东下，笳鼓万貔貅。</s>试问东山风月，更著中年丝竹，留得谢公不。</s>孺子宅边水，云影自悠悠。</s>占古语，方人也，正黑头。</s>穹龟突兀千丈，石打玉溪流。</s>金印沙堤时节，画栋珠帘云雨，一醉早归休。</s>贱子亲再拜，西北有神州。
吴潜<s1>水调歌头<s2>皎月亦长有，今夜独娟娟。</s>浮云万里收尽，人在水晶奁。</s>矫首银河澄澈，搔首金风浩荡，毛发亦冷然。</s>宇宙能空阔，磨蚁正回旋。</s>倩渔翁，撑舴艋，柳阴边。</s>垂纶下饵，须臾钓得两三鲜。</s>唤客烹鱼酾酒，伴我高吟长啸，烂醉即佳眠。</s>何用骖鸾去，已是地行仙。
赵师侠<s1>水调歌头<s2>心景雨无著，情物岂能移。</s>超然远览失笑，名利苦纷驰。</s>一品官资荣显，百万金珠豪富，空自喜家肥。</s>会得个中理，川泳与云飞。</s>静中乐，闲中趣，自舒迟。</s>心如止水，无风无自更生漪。</s>已是都忘人我，一任吾身醒醉，有酒引连卮。</s>万法无差别，融解即同归。
魏了翁<s1>水调歌头<s2>轻露沦残暑，蟾影插高寒。</s>团团只似前夕，持向老莱看。</s>九帙元开父算，六甲更逢儿换，梧竹拥檀栾。</s>都把方寸地，散作万云烟。</s>锦边城，云间戌，雪中山。</s>风流老监在此，忧顾赖渠宽。</s>天上玉颜合笑，堂上酡颜如酒，家国两平安。</s>又恐玉川子，茗碗送飞翰。
方岳<s1>水调歌头<s2>老子兴不浅，归矣复言归。</s>不知归又何处，知我者何希。</s>幸有青山一片，付与白云千载，便可乐渔矶。</s>且尽一杯酒，春瓮晓生肥。</s>倩梅花，邀涧叟，醉林扉。</s>五年今已如此，莫倚健於飞。</s>日月笼中双鸟，今古人间一马，五十五年非。</s>归去不归去，未了比山薇。
史达祖<s1>风流子<s2>红楼横落日，萧郎去，几度碧云飞。</s>记窗眼递香，玉台妆罢，马蹄敲月，沙路人归。</s>如今但，一莺通信息，双燕说相思。</s>入耳旧歌，怕听琴缕，断肠新句，羞染乌丝。</s>相逢南溪上，桃花嫩，娇样浅澹罗衣。</s>恰是怨深腮赤，愁重声迟。</s>怅东风巷陌，草迷春恨，软尘庭户，花误幽期。</s>多少寄来芳字，都待还伊。
郑元秀<s1>水调歌头<s2>园林夸富贵，红绿簇枝头。</s>阳和毓秀，气屈贾压曹刘。</s>翰墨场中独步，洒落胸中万卷，横截百川流。</s>邈视青云侣，俯着看瀛洲。</s>到如今，萦扃务，尚淹留。</s>庙堂应得好语，早晚觐宸旒。</s>从此立登要路，便可羽仪台阁，指日凤池游。</s>岁岁蟠桃会，椿算八千秋。
刘辰翁<s1>水调歌头<s2>我有此客否，难作主人翁。</s>小年自不相似，偶与大年同。</s>见说东厢诸少，正拥家君胜会，二八舞歌钟。</s>亦欲得公重，公在画堂中。</s>笑青蒿，真小草，倚长松。</s>典衣欲作汤饼，家酿愧瓶空。</s>公有潭州百斛，公有秫田二顷，贺客万钱通。</s>小大不相似，但可似公聋。
辛弃疾<s1>水调歌头<s2>头白齿牙缺，君勿笑衰翁。</s>无穷天地今古，人在四之中。</s>臭腐神奇俱尽，贵贱贤愚等耳，造物也儿童。</s>老佛更堪笑，谈妙说虚空。</s>坐堆，行飒，立龙锺。</s>有时三盏两盏，淡酒醉蒙鸿。</s>四十九年前事，一百八盘狭路，拄杖倚墙东。</s>老境何所似，只与少年同。
程大昌<s1>水调歌头<s2>绿净贯，夹岸是楼台。</s>楼台分影倒卧，千丈郁崔嵬。</s>此是化人奇变，能使山巅水底，对出两蓬莱。</s>溪浒有仙观，苕信佳哉。</s>水晶宫，谁著语，半嘲诙。</s>世间那有，如许磊栋梁材。</s>每遇天容全碧，仍更苹风不动，相与夜深来。</s>饮子以明月，净洗旧尘埃。
无名氏<s1>水调歌头<s2>八月秋欲半，後夜月将圆。</s>天潢当日流润，□派落人寰。</s>尘扫长淮千里，威振南蛮八郡，梓里绣衣还。</s>芳毓燕山桂，庆衍谢庭兰。</s>小山阴，长松下，白云间。</s>壶中自有天地，闻早挂逢冠。</s>笑指横空丹壑，闲倚拿云竹杖，佳处日跻攀。</s>山色既无尽，公寿亦如山。
刘辰翁<s1>水调歌头<s2>夜看二星度，高会列群英。</s>苍颜白发乌帽，风入古槐清。</s>客有羽衣来者，仍是寻常百姓，坐觉孟公惊。</s>且勿多酌我，未压我狂醒。</s>金瓯启，银信喜，衮衣新。</s>向来淮浙草木，隐隐有馀声。</s>闻说井阑沙语，感念石壕村事，倾耳发惊霆。</s>举酒奉公寿，天意厚苍生。
侯置<s1>水调歌头<s2>湘水照秋碧，衡岳际天高。</s>绣衣玉节，清晓欢颂拥旌旄。</s>本是紫庭梁栋，暂借云台耳目，驿传小游遨。</s>五管与三楚，爱胜春醪。</s>扫材枪，苏耄倪，载弓。</s>远民流恋，须信寰海待甄陶。</s>坐享龟龄鹤算，稳佩金鱼玉带，常近赭黄袍。</s>岁岁秋月底，沈醉紫檀槽。
朱敦儒<s1>风流子<s2>吴越东风起，江南路，芳草绿争春。</s>倚危楼纵目，绣帘初卷，扇边寒减，竹外花明。</s>看西湖，画船轻泛水，茵幄稳临津。</s>嬉游伴侣，两两携手，醉回别浦，歌遏南云。</s>有客愁如海，江山异，举目暗觉伤神。</s>空想故园池阁，卷地烟尘。</s>但且恁，痛饮狂歌，欲把恨怀开解，转更销魂。</s>只是皱眉弹指，冷过黄昏。
吴文英<s1>风流子<s2>温柔酣紫曲，扬州路，梦绕翠盘龙。</s>似日长傍枕，堕妆偏髻，露浓如酒，微醉红。</s>自别楚娇天正远，倾国见吴宫。</s>银烛夜阑，暗闻香泽，翠阴秋寂，重返春风。</s>芳期嗟轻误，花君去，肠断妾若为容。</s>惆怅舞衣叠损，露绮千重。</s>料绣窗曲理，红牙拍碎，禁阶敲遍，白玉盂空。</s>犹记弄花相谑，十二阑东。
张元干<s1>水调歌头<s2>缥缈九仙阁，壮观在人间。</s>凉飙乍起，四围晴黛入阑干。</s>已过中秋时候。</s>便是菊花重九。</s>为寿一尊欢。</s>今古登高意，玉帐正清闲。</s>引三巴，连五岭，控百蛮。</s>元戎小队，旧游曾记并龙山。</s>闽峤尤宽南顾。</s>闻道天边玉露。</s>持橐诏新颁。</s>且拥笙歌醉，廊庙更徐还。
利登<s1>水调歌头<s2>日月换飞涧，风雨老孤松。</s>千岩万壑秋重，白气接长空。</s>一笑掀髯徐起，苍佩腰间相照，犹自涌晴虹。</s>桑海几番覆，人尚醉春风。</s>横白石，结绿绮，送飞鸿。</s>十年梦事消歇，长剑吼青龙。</s>却笑人间多事，一壳蜗涎光景，颠倒死英雄。</s>云日空里，玉鹤任西东。
李弥逊<s1>水调歌头<s2>白发闽江上，几度过中秋。</s>阴晴相半，曾见玉塔卧寒流。</s>不似今年三五，皎皎冰轮初上，天阙恍神游。</s>下视人间世，万户水明楼。</s>贤公子，追乐事，占鳌头。</s>酒酣喝月，腰鼓百面打凉州。</s>沈醉尽扶红袖，不管风摇仙掌，零露湿轻裘。</s>但恐尊中尽，身外复何忧。
辛弃疾<s1>水调歌头<s2>唤起子陆子，经德问何如。</s>万锺於我何有，不负古人书。</s>闻道千章松桂，剩有四时柯叶，霜雪岁寒馀。</s>此是山境，还似象山无。</s>耕也馁，学也禄，孔子徒。</s>青衫毕竟升斗，此意正关渠。</s>天地清宁高下，日月东西寒暑，何用著工夫。</s>两字君勿惜，借我榜吾庐。
朱熹<s1>水调歌头<s2>长记与君别，丹凤九重城。</s>归来故里，愁思怅望渺难平。</s>今夕不知何夕，得共寒潭烟艇，一笑俯空明。</s>有酒径须醉，无事莫关情。</s>寻梅去，疏竹外，一枝横。</s>与君吟弄风月，端不负平生。</s>何处车尘不到，有个江天如许，争肯换浮名。</s>只恐买山隐，却要炼丹成。
韩元吉<s1>水调歌头<s2>明月照多景，一话九经年。</s>故人何在，依约蜀道倚青天。</s>豪气如今谁在。</s>剩对岷峨山水。</s>落纸起云烟。</s>应有阳台女，来寿隐中仙。</s>相如赋，王褒颂，子云玄。</s>兰台麟阁，早晚飞诏下甘泉。</s>梦绕神州归路。</s>却趁鸡鸣起舞。</s>馀事勒燕然。</s>白首待君老，同泛五湖船。
李曾伯<s1>水调歌头<s2>一段太清境，谁幻出阶坳。</s>不知身住何处，爽气逼霜袍。</s>但见人间一样，似夜又还非夜，栖鸟不安巢。</s>认得在尘世，禁鼓二更敲。</s>最看，来竹底，上梅梢。</s>几家朱户，不如儿女醉蓬茅。</s>谁把琴声三弄，不管骚人幽趣，似向曲中嘲。</s>长啸赋赤壁，有酒更无肴。
无名氏<s1>水调歌头<s2>玉届良月，璇极炳明星。</s>适当季舍，有梦应麒麟。</s>但愧衡门深隐，偶尔玉川添累，还解振家声。</s>乐章歌一阕，笔阵扫千军。</s>羡君侯，为学富，焕文清。</s>青云咫尺要路，曳紫更腰金。</s>顾我荆榛虽茂，其奈栋材无用，何似八千椿。</s>君王行赐宴，礼重敬如宾。
王质<s1>水调歌头<s2>河汉湛秋碧，玉露嗳瑶空。</s>太清仙子，飘渺飞佩响玲珑。</s>暂驭青鸾紫凤，来玩十洲三岛，旌旆卷芙蓉。</s>身在大江表，名系绛霄宫。</s>两仙客，歌驻月，舞迥风。</s>宝薰轻度帘幕，香雾结重重。</s>已觉长安近日，会看此星朝斗，千载庆云龙。</s>翠霭彤烟里，长侍衮衣红。
方岳<s1>水调歌头<s2>世不乏季子，藉甚有休声。</s>芝兰挺秀庭砌，广厦万间新。</s>胸次金天爽豁，风骨玉堂清彻，才器更轮。</s>劲节九秋斡，和气万家春。</s>过中元，才两日，是生辰。</s>瓣香西上，都向此夕颂殷勤。</s>自有阴功天佑，合享人间长寿，不独我知君。</s>从此见今日，丹桂伴灵椿。
黄机<s1>水调歌头<s2>此日足可惜，心事正崔嵬。</s>江淮踏遍，经岁相识定谁来。</s>每向酒边长叹，更向花边长笑，意虑叵能猜。</s>邂逅忽相遇，有客在尘埃。</s>脱儒冠，著武弁，太多才。</s>笔墨争似，钩戟容易到云台。</s>馀子何须转手，便把平生胸臆，勇去莫徘徊。</s>事业上金石，人世自叹哀。
魏了翁<s1>水调歌头<s2>千古峨眉月，照我别离杯。</s>故人中岁聚散，脉脉若为怀。</s>醉帽三更风雨，别袂一帘山色，为放笑眉开。</s>握手道旧故，抵掌论人才。</s>山中人，灶间婢，亦惊猜。</s>江头新涨催发，欲去重裴回。</s>世事丝丝满鬓，岁月匆匆上面，渴梦肺生埃。</s>酒罢听客去，公亦赋归来。
刘清夫<s1>水调歌头<s2>残腊卷愁去，春至莫闲愁。</s>荣枯会有成说，无处著机谋。</s>身世石中敲火，富贵草头垂露，何用苦贪求。</s>三尺布衣剑，千载赤松游。</s>忆亲朋，方角，总白头。</s>羊肠世路，莫莫且休休。</s>选甚范侯高爵，遮莫陶公钜产，争似五湖舟。</s>万事付蜗角，止坎谩乘流。
王义山<s1>乐语<s2>西山元是神仙境，瑞气郁森森。</s>彩鸾飞下五云深。</s>急管递繁音。</s>碧鬓□斜花欲颤，轻盈莲步移金。</s>紫檀催拍莫沈吟。</s>传入柘枝心。
无名氏<s1>水调歌头<s2>握虎符，持玉节，佩金鱼。</s>三十正当方面，此事世间无。</s>寄语东淮父老，夺我诗书元帅，於汝抑安乎。</s>早早归廊庙，天下尽欢娱。
刘一止<s1>水调歌头<s2>缥缈青溪畔，山翠欲粘天。</s>纵云台上，揽风招月自何年。</s>新旧今逢二妙，人地一时清绝，高并两峰寒。</s>歌发烟霏外，人在去留间。</s>著方床，容老子，醉时眠。</s>一尊相属，高会何意此时圆。</s>况是古今难遇，人月竹花俱妙，曾见句中传。</s>不向今宵醉，忍负四婵娟。
黄庭坚<s1>少年心<s2>心里人人，暂不见，霎时难过。</s>天生你要憔悴我。</s>把心头从前鬼，著手摩挲。</s>抖擞了，百病销磨。</s>见说那厮脾鳖热。</s>大不成我便与拆破。</s>待来时，鬲上与厮则个。</s>温存著，且教推磨。
易祓<s1>水调歌头<s2>自古清胜地，江带与山。</s>夸娥擘此石，不独岭之南。</s>初见仙岩第一，再见砻岩第二，今见淡岩三。</s>邱壑皆有分，品第不须谈。</s>望前驱，陪後乘，破晴岚。</s>出城一舍而近，峭壁与天参。</s>不使尘埃脚，忽觉烟云对面，鹤驭可同骖。</s>杖屦从归去，此乐湘潭。
夏元鼎<s1>水调歌头<s2>律应黄锺候，天地尚胚浑。</s>腾腾一气，家园平地一枝春。</s>下手依时急采，莫放中宫芽溢，害里却生恩。</s>火候精勤处，加减武和文。</s>定浮沈，明主客，别疏亲。</s>真铅留汞，造化合乾坤。</s>此是身中灵宝，谁信龙从火出，二八共成斤。</s>些子希夷法，只在弄精魂。
吕渭老<s1>水调歌头<s2>江湖堪极目，非雾亦非烟。</s>故人相见，纵横高义薄云天。</s>已具萸尊茗话，怅望云中江树，不见子猷船。</s>日色隐林表，十里认帆竿。</s>百年间，无个事，且安闲。</s>功名两字，茫然都坠有无间。</s>且尽身前一醉，休问古来今往，及取菊花残。</s>仙事占无据，竹帛笑刘安。
张孝祥<s1>水调歌头<s2>今夕复何夕，此地过中秋。</s>赏心亭上唤客，追忆去年游。</s>千里江山如画，万井笙歌不夜，扶路看遨头。</s>玉界拥银阕，珠箔卷琼钩。</s>驭风去，忽吹到，岭边州。</s>去年明月依旧，还照我登楼。</s>楼下水明沙静，楼外参横斗转，搔首思悠悠。</s>老子兴不浅，聊复此淹留。
刘过<s1>水调歌头<s2>春事能几许，密叶著青梅。</s>日高花困，海棠春暖想都开。</s>不惜春衣典尽，只怕春光归去，片片点苍苔。</s>能得几时好，追赏莫俳徊。</s>雨飘红，风换翠，苦相催。</s>人生行乐，且须痛饮莫辞杯。</s>坐则高谈风月，醉则恣眠芳草，醒後亦佳哉。</s>湖上新亭好，何事不曾来。
熊以宁<s1>水调歌头<s2>天地有英气，锺秀在人间。</s>流虹甫近华旦，维岳预生贤。</s>千载明良会遇，三世勋庸忠烈，谁得似家传。</s>高论排风俗，抗志遏狂澜。</s>记年时，胡尘外，拥朱幡。</s>洪枢紫府功业，指日复青毡。</s>拭目泥封飞下，趁取梅花消息，去去朝班。</s>骨相元不老，何必颂南山。
沈瀛<s1>水调歌头<s2>门外可罗雀，长者肯来寻。</s>留君且住，听我一曲楚狂吟。</s>枉了闲烦闲恼，莫管闲非闲是，说甚古和今。</s>但看镜中影，双鬓已星星。</s>人生世，多聚散，似浮萍。</s>适然相会，须索有酒且同倾。</s>说到人情真处，引入无何境界，惟酒是知音。</s>况有好风月，相对且频斟。
葛长庚<s1>水调歌头<s2>要做神仙去，工夫譬似闲。</s>一阳初动，玉炉起火炼还丹。</s>捉住天魂地魄，不与龙腾虎跃，满鼎汞花乾。</s>一任河车运，径路入泥丸。</s>飞金精，采木液，过三关。</s>金木间隔，如何上得玉京山。</s>寻得曹溪路脉，便把华池神水，结就紫金团。</s>免得饥寒了，天上即人间。
赵师侠<s1>水调歌头<s2>江亭送行客，肠断木兰舟。</s>水高风快，满木烟树织成愁。</s>咿轧数声柔橹，拍塞一怀离恨，指顾隔汀洲。</s>独立苍茫外，欲去强迟留。</s>海山长，云水阔，思难收。</s>小亭深院歌笑，不忍记同游。</s>唯有当时明月，千里有情还共，後会尚悠悠。</s>此恨无重数，和泪付东流。
吕渭老<s1>水调歌头<s2>十年禅榻畔，风雨扬茶烟。</s>跳丸日月，未甘白发困尧天。</s>江左风流才子，要伴江湖张翰，同泛洛阳船。</s>酌酒情无尽，海燕绕船竿。</s>逼人来，功业事，不教闲。</s>男儿三十，定当谈笑在堂间。</s>老子婆娑贫态，闭户长须赤脚，他日要分残。</s>禹浪桃花影，归棹正轻安。
侯置<s1>水调歌头<s2>白鹤到时节，霜信满南州。</s>金盘露重，银潢波浪载天流。</s>岳渎千龄锺秀，赋出人间英气，清照洞庭秋。</s>烈日严霜操，竹简万年留。</s>苏属国，二千秩，若为酬。</s>杜园阴密，未央前席动宸旒。</s>入践紫薇郎省，擢赞绿槐公位，指日凤池游。</s>千顷玉芝熟，准备饭青牛。
李曾伯<s1>水调歌头<s2>佳月四时有，举世重中秋。</s>金明水秀竞爽，互古景难酬。</s>爝火繁星退敛，桂海冰天洞照，清影遍神州。</s>万象自妍丑，一鉴碧虚浮。</s>昔苏张，夸玉界，赋琼楼。</s>素娥阅人多矣，不怕雪添头。</s>只恐参横斗转，还又酒阑歌散，醉态醒堪羞。</s>安得真仙术，兔魄驻西流。
张元干<s1>水调歌头<s2>万里冰轮满，千丈玉盘浮。</s>广寒宫殿，西望湖海冷光流。</s>扫尽长空纤翳，散乱疏林清影，风露迫人愁。</s>徐步行歌去，危坐莫眠休。</s>问孤蓬，缘底事，苦淹留。</s>倦游回首，向来云卧两星周。</s>此夜此生长好，明月明年何处，归兴在南州。</s>老境一伧父，异县四中秋。
管鉴<s1>水调歌头<s2>平生五湖兴，梦想白苹洲。</s>只今何处，卷帘波影漾风钩。</s>况值晚天新霁，菱叶荷花如拭，香翠拥行舟。</s>却为湖山好，牵思绕皇州。</s>柳边堤，竹里阁，旧曾游。</s>恍然重到，不知身世此淹留。</s>且对碧梧修竹，领略好风凉月，大白与重浮。</s>欲和凌云赋，佳思苦难酬。
赵师侠<s1>水调歌头<s2>金鼎调元手，玉殿涣恩华。</s>宣威蜀道，曾见千骑拥高牙。</s>凭仗元枢筹略，宽我宸旒西顾，惠泽被幽遐。</s>为忆江城好，南浦仙槎。</s>格天心，膺帝眷，极褒嘉。</s>琳宫香火缘在，远近玉皇家。</s>霖雨久思贤佐，看即声传丹禁，唤仗听宣麻。</s>衮绣公归去，宰路筑堤沙。
华岳<s1>水调歌头<s2>万里楚天阔，一点寿星明。</s>庭语以识歌舞，拍拍□秋声。</s>会过牛郎六夕，圆欠嫦娥一夜，此际是佳辰。</s>□□□□□，□□□□□赍予说，□神岳，庆生申。</s>□领仓符，□兼漕节握藩旌。</s>但□闽山建水，无地不阳春。</s>今日范滂刘宴，来岁周公伊尹，元化斡洪钧。</s>北阙中书今，南极老人星。
王义山<s1>乐语<s2>慈元宫殿五云开。</s>寿献九霞杯。</s>步随王母共徘徊。</s>仙子下瑶台。</s>红袖引翻鸾镜媚，婆娑雪□风回。</s>繁弦脆管莫相催。</s>齐唱柘枝来。
王之道<s1>水调歌头<s2>斜阳明薄暮，暗雨霁凉秋。</s>弱云狼藉，晚来风起，席卷更无留。</s>天外老蟾高挂，皎皎寒光照水，金璧共沈浮。</s>宾主一时杰，倾动庾公楼。</s>渡银汉，玉露，势欲流。</s>不妨吟赏，坐拥红袖舞还讴。</s>暗祝今宵素魄，助我清才逸气，稳步上瀛洲。</s>欲识瀛洲路，雄据六鳌头。
蒋思恭<s1>水调歌头<s2>风流九霞客，名在五云乡。</s>十年出入华禁，簪奉君王。</s>黄伞西清日转，宝月红鸾影里，长近赭袍光。</s>彩笔赓歌处，殿阁有馀凉。</s>跨秋风，凌宝鼎，笑芝房。</s>人间争识奇贵，妙帖焕名章。</s>莫羡碧幢金印，换取玉堂清琐，翰墨看淋浪。</s>岁岁宫壶酒，雨露带天香。
韩元吉<s1>水调歌头<s2>潋潋桂华满，摇落楚江秋。</s>去年今夜，相望千里一扁舟。</s>满目都门风露。</s>离别凄凉几度。</s>霜雪渐盈头。</s>山水最佳处，常恨不同游。</s>少年约，谈笑事，取封侯。</s>田园归晚，休问适不用吾谋。</s>身外功名何处。</s>屈指如今老去。</s>无梦到金瓯。</s>剩买五湖月，吹笛下沧洲。
曹冠<s1>水调歌头<s2>我本方壶客，飘逸离凡尘。</s>胸中万卷，谈笑挥翰墨通神。</s>不慕巢由隐迹，不羡皋夔功业，出处两无心。</s>坦荡灵台净，廛隐胜云林。</s>念生平，喜旷达，事幽寻。</s>登临舒啸，惟有风月是知音。</s>雅爱金华仙洞，一派苍崖飞瀑，四序景常新。</s>遐想赤松子，来为醒冲襟。
刘克庄<s1>水调歌头<s2>落日几呼渡，佳夕每留关。</s>有时来照清浅，鬓云似潘安。</s>一曲亲蒙君赐，两岸更无人迹，惟见鹭飞还。</s>隙地欠栽接，蕉荔杂黄丹。</s>柳全疏，松尚幼，怕摧残。</s>旁人笑我痴计，管钥费防闲。</s>翁意在乎林壑，客亦知夫水月，满腹贮清寒。</s>赋咏差有愧，赤壁与滁山。
管鉴<s1>水调歌头<s2>举俗爱重九，秋至不须悲。</s>登临昔贤胜地，空愧主人谁。</s>滚滚长江不尽，叠叠青山无数，千载揖高姿。</s>况有贤宾客，同醉此佳时。</s>坐间菊，青作袂，玉为肌。</s>香英泛酒，风流绝胜酌酴。</s>莫话龙山高会，只作东篱幽想，应有故人思。</s>北望江南路，回首暮云披。
葛长庚<s1>水调歌头<s2>堪笑廛中客，都总是迷流。</s>冤家缠缚，算来不是你风流。</s>不解去寻活路，只是担枷负锁，不肯放教休。</s>三万六千日，受尽百年忧。</s>得人身，休蹉过，急须修。</s>乌飞兔走刹那，又是死临头。</s>只这眼前快乐，难免无常两字，何似出尘囚。</s>炼就金丹去，万劫自逍遥。
杨炎正<s1>水调歌头<s2>把酒对斜阳，无语问西风。</s>胭脂何事，都做颜色染芙蓉。</s>放眼暮江千顷，中有离情万斛，无处落征鸿。</s>天在阑干角，人倚醉醒中。</s>千万里，江南北，浙西东。</s>吾生如寄，尚想三径菊花丛。</s>谁是中州豪杰，借我五湖舟楫，去作钓渔翁。</s>故园且回首，此意莫匆匆。
夏元鼎<s1>水调歌头<s2>要识刀圭诀，一味水银铅。</s>驴名马字，九三四八万千般。</s>愚底转生分别，划地唤爷作父，荆棘满心田。</s>去道日以远，至老昧蹄筌。</s>譬如人，归故国，上轻帆。</s>顺风得路，夜里也行船。</s>岂问经州过县，管取投明须到，舟子自能牵。</s>悟道亦如此，半句不相干。
无名氏<s1>水调歌头<s2>燕分炳箕宿，鲁野照奎星。</s>天开岳渎，储瑞重见吐书麟。</s>人道兰庭生谢，我羡竹林得阮，中夜沸欢声。</s>奇称符百药，童号迈终军。</s>姿禀厚，骨骼异，气神清。</s>好把一经为教，切莫诧金。</s>击瓮画图休展，对日有言可听，材大等庄椿。</s>年欲临志学，上国早充宾。
吕渭老<s1>水调歌头<s2>诗人翻水尽，寂寞五侯烟。</s>醉魂何在，应骑箕尾列青天。</s>记得平生谈笑，夹岸手栽杨柳，同泛夜深船。</s>溪水还依旧，深浅半青竿。</s>小神仙，殷七七，许闲闲。</s>黄粱未熟，经游都在梦魂间。</s>我厌嚣寺浊味，几欲凌云羽化，鸡犬不留残。</s>俗事丹砂冷，且抱一枝安。
石麟<s1>水调歌头<s2>日暖唐宫绣，云绚鲁台观。</s>九叶仙茅方茂，瑞气霭中山。</s>逸老堂前戏彩，新抱玄孙弥月，红字写眉间。</s>八十庆公寿，添撇更成千。</s>寿中星，人中杰，酒中仙。</s>功名富贵，事业分付子孙贤。</s>赢得濠梁真乐，剩有陶园佳趣，杖屦日安闲。</s>第恐非熊兆，好事逼新年。
王义山<s1>乐语<s2>龙楼日永，鹤禁风薰，拂晓寿星光现。</s>无限霞裾，欣传帝母，与佛同生华旦。</s>佳气慈闱，看龙颜欢动，玉卮亲劝。</s>捧祝殷勤，对萱草青松，菖蒲翠软。</s>奇香喷，阶前芍药，频繁红深紫浅。</s>遥望千官鹭序，晓仗初齐，趋觐慈元宫殿。</s>更喜明朝，虹流佳节，同听嵩山呼万。</s>湛露重重，燕庆两宫，盛事如今亲见。</s>齐祝愿，西凝碧，南山增绿，与天齐算。</s>身长好，年年拜舞宫花颤。
无名氏<s1>水调歌头<s2>年春里，归去凤凰池上，国号恰新颁。</s>玉立诸郎秀，丹桂看齐樊。
蔡伸<s1>水调歌头<s2>醉击玉壶缺，恨写绿琴哀。</s>悠悠往事谁问，离思渺难裁。</s>绿野堂前桃李，燕子楼中歌吹，那忍首重回。</s>唯有旧时月，远远逐人来。</s>小庭空，清夜永，独徘徊。</s>伴人幽怨，一枝潇洒陇头梅。</s>肠断云帆西去，目送烟波东注，千里接长淮。</s>为我将双泪，好过楚王台。
张元干<s1>水调歌头<s2>柱策松江上，举酒酹三高。</s>此生飘荡，往来身世两徒劳。</s>长羡五湖烟艇，好是秋风鲈脍，笠泽久蓬蒿。</s>想像英灵在，千古傲云涛。</s>俯沧浪，舌空旷，恍神交。</s>解衣盘礴，政须一笑属吾曹。</s>洗尽人间尘土，扫去胸中冰炭，痛饮读离骚。</s>纵有垂天翼，何用钓连鳌。
吴文英<s1>风流子<s2>金谷已空尘。</s>薰风转，国色返春魂。</s>半雪醉霜，舞低鸾翅，绛笼蜜炬，绿映龙盆。</s>窈窕绣窗人睡起，临砌脉无言。</s>慵整堕鬟，怨时迟暮，可怜憔悴，啼雨黄昏。</s>轻桡移花市，秋娘渡，飞浪溅湿行裙。</s>二十四桥南北，罗荐香分。</s>念碎劈芳心，萦思千缕，赠将幽素，偷翦重云。</s>终待凤池归去，催咏红翻。
辛弃疾<s1>水调歌头<s2>渊明最爱菊，三径也栽松。</s>何人收拾，千载风味此山中。</s>手把离骚读遍，自扫落英餐罢，杖屦晓霜浓。</s>皎皎太独立，更插万芙蓉。</s>水潺，云洞，石。</s>素琴浊酒唤客，端有古人风。</s>却怪青山能巧，政尔横看成岭，转面已成峰。</s>诗句得活法，日月有新工。
袁去华<s1>风流子<s2>吴山新摇落，湖光净，鸥鹭点涟漪。</s>望一簇画楼，记沽酒处，几多鸣橹，争趁潮归。</s>瑞烟外，缭墙迷远近，飞观耸参差。</s>残日衬霞，散成锦绮，怒涛推月，辗上玻璃。</s>西风吹残酒，重门闭，深院露下星稀。</s>肠断凭肩私语，织锦新诗。</s>想翠幄香消，都成闲梦，素弦声苦，浑是相思。</s>还恁强自开解，重数归期。
沈明叔<s1>水调歌头<s2>汉事正犹豫，足迹正跫然。</s>岩陵老子，当时底事动天顽。</s>曾把丝纶一掷，藐视山河九鼎，高议凛人寒。</s>竹帛非吾事，霄汉任腾骞。</s>问云台，还得似，钓台巅。</s>几年山下，使人犹识汉衣冠。</s>寄语功名馀子，今日成尘何在，百战亦多艰。</s>一笑桐江上，来往钓名船。
张孝祥<s1>水调歌头<s2>紫橐论思旧，碧落拜除新。</s>内家敕使，传诏亲付玉麒麟。</s>千里江山增丽，是处旌旗改色，佳气郁轮。</s>看取连宵雪，借与万家春。</s>建崇牙，开盛府，是生辰。</s>十州老稚，都向今日祝松椿。</s>多少活人阴德，合享无边长算，唯有我知君。</s>来岁更今日，一气转洪钧。
刘辰翁<s1>水调歌头<s2>落日半亭榭，山影没壶中。</s>苍然欲不可极，迢递未归鸿。</s>锦织家人何在，春寄故人不到，寂寞听疏钟。</s>木末见江去，无雪著渔翁。</s>词舂容，歌慷慨，语玲珑。</s>岁云暮矣相见，明日是东风。</s>远想使君台上，携手与人同乐，中夜说元龙。</s>世事无足语，且看烛花红。
钟辰翁<s1>水调歌头<s2>皓皓一何洁，更暴以秋阳。</s>秋毫尘滓，如何浣得这肝肠。</s>况对金风初度，酌彼银河静浴，六月凛冰霜。</s>精白生来别，日月许争光。</s>清明朝，清要路，遍流芳。</s>澄清闽峤，姑命申伯式南邦。</s>洗得甲兵静了，去作读书元帅，却入相吾皇。</s>清问同天老，俾尔寿而昌。
李处全<s1>水调歌头<s2>今夕定何夕，今夕岁还除。</s>团栾儿女，尽情灯火照围炉。</s>但惜年从节换，便觉身随日老，踪迹尚沈浮。</s>万事古如此，聊作旧桃符。</s>任东风，吹缟鬓，戏儒。</s>韶颜壮齿，背人去似隙中驹。</s>杯酌犹倾腊酒，漏箭已传春夜，何处不歌呼。</s>惟愿长穷健，命酹且欢娱。
辛弃疾<s1>水调歌头<s2>落日塞尘起，胡骑猎清秋。</s>汉家组练十万，列舰耸高楼。</s>谁道投鞭飞渡，忆昔鸣血污，风雨佛狸愁。</s>季子正年少，匹马黑貂裘。</s>今老矣，搔白首，过扬州。</s>倦游欲去江上，手种橘千头。</s>二客东南名胜，万卷诗书事业，尝试与君谋。</s>莫射南山虎，直觅富民侯。
杨冠卿<s1>水调歌头<s2>春涨一篙绿，江阔暮涛寒。</s>龙骧万斛飞举，鲸饮酒杯宽。</s>醉倚舵楼清啸，目送孤鸿杳霭，景意与俱闲。</s>恍若驭风去，蓬岛旧家山。</s>记吾庐，环翠竹，拱苍官。</s>碧云信杳，谁为日日报平安。</s>桂棹桃溪归後，流水落红香寂，春事想阑珊。</s>赖有锦囊句，写向此中看。
张元干<s1>水调歌头<s2>戎虏乱中夏，星历一周天。</s>干戈未定，悲咤河洛尚腥膻。</s>万里两宫无路。</s>政仰君王神武。</s>愿数中兴年。</s>吾道尊洙泗，何暇议伊川。</s>吕公子，三世相，在凌烟。</s>诗名独步，焉用儿辈更毛笺。</s>好去承明谠论。</s>照映金狨带稳。</s>恩与荔枝偏。</s>回首东山路，池阁醉双莲。
王奕<s1>水调歌头<s2>迢迢冢水，直泻到东州。</s>不拣秦淮吴楚，明月一家楼，何代非卿非相，底事柴桑老子，偏恁不推刘。</s>半体鹿皮服，千古晋貔貅。</s>过东鲁，登北固，感春秋。</s>抵掌嫣然一笑，莫枉少陵愁。</s>说甚萧锅曹石，古矣苏吟米画，黑白满盘收。</s>对水注杯酒，为我向东流。
袁去华<s1>水调歌头<s2>天下最奇处，绿水照朱楼。</s>三高仙去，白头千古想风流。</s>跨海晴虹垂饮，极目沧波无际，落日去渔舟。</s>苹末西风起，橘柚洞庭秋。</s>记当年，携长剑，觅封侯。</s>而今憔悴长安，客里叹淹留。</s>回首洪崖西畔，随分生涯可老，卒岁不知愁。</s>做个终焉计，谁羡五湖游。
马子严<s1>鱼游春水<s2>池塘生春草。</s>数尽归鸿人未到。</s>天涯目断，青鸟尚赊音耗。</s>晓月频窥白玉堂，暮雨还湿青门道。</s>巢燕引雏，乳莺空老。</s>庭际香红倦扫。</s>乾鹊休来枝上嗓。</s>前回准拟同他，翻成病了。</s>欲题红叶凭谁寄，独抱孤桐无心挑。</s>眉间翠攒，鬓边霜早。
辛弃疾<s1>水调歌头<s2>君莫赋幽愤，一语试相开。</s>长安车马道上，平地起崔嵬。</s>我愧渊明久矣，独借此翁湔洗，素壁写归来。</s>斜日透虚隙，一线万飞埃。</s>断吾生，左持蟹，右持杯。</s>买山自种云树，山下烟莱。</s>百炼都成绕指，万事直须称好，人世几舆台。</s>刘郎更堪笑，刚赋看花回。
晁补之<s1>紫玉箫<s2>罗绮丛中，笙歌丛里，眼狂初认轻盈。</s>无花解比，似一钩新月，云际初生。</s>算不虚得，都占与，第一佳名。</s>轻归去，那知有人，别後牵情。</s>襄王自是春梦，休谩说东墙，事更难凭。</s>谁教慕宋，要题诗曾倚，宝柱低声。</s>似瑶台晓，空暗想，众里飞琼。</s>馀香冷，犹在小窗，一到魂惊。
曾协<s1>水调歌头<s2>日永向槐夏，绕屋树扶疏。</s>麦秋天气清润，设记生初。</s>新拜小君佳号，更过诸郎官舍，仍玩掌中珠。</s>乐事似今少，一笑倒双壶。</s>列山肴，烹野蔌，且欢娱。</s>鹿门远引，平生此志与君俱。</s>终向苕溪烟水，携手云庄风月，不践利名区。</s>功业看儿辈，相对老江湖。
许<s1>满宫春<s2>懒抟香，慵弄粉。</s>犹带浅酲微困。</s>金鞍何处掠新欢，偷倩燕寻莺问。</s>柳供愁，花献恨。</s>衮絮猎红成阵。</s>碧楼能有几番春，又是一番春尽。
张<s1>水调歌头<s2>雨後烟景绿，春水涨桃花。</s>系舟溪上，笋舆十里达平沙。</s>路转峰回胜处，无数青荧玉树，飘缈羽人家。</s>楼观倚空碧，水竹湛清华。</s>纵幽寻，携蜡屐，上苍霞。</s>古仙何在，空馀药灶委岩洼。</s>他日倘然归老，乞取一庵云卧，随分了生涯。</s>底用更辛苦，九转炼黄芽。
程<s1>水调歌头<s2>玉女扫天净，雍观掠江宽。</s>问君何事底急，夜半挟舟还。</s>三岛眠龙惊觉，万顷明琼碾破，凉月照东南。</s>碧气正吞吐，满挹漱膺肝。</s>烟蓬上，乘云象，嗷天关。</s>人间已梦，我独危坐玩漫汗。</s>螭殿黄昏未锁，鹤氅翩跹蜚下，共吸酒壶乾。</s>兴罢吹笙去，风露五更寒。
高翥<s1>秋日田父辞<s2>啄黍黄鸡没骨肥。</s>绕篱绿橘缀枝垂。</s>新酿酒，旋裁衣。</s>正是昏男嫁女时。
李曾伯<s1>水调歌头<s2>老子世北客，家本住吴头。</s>登临聊复尔耳，佳节懒为酬。</s>刚被西风断送，又为黄花牵帅，草创作斯游。</s>目力眇无际，更上一层楼。</s>对长江，流不尽，古今愁。</s>凭兰正拟一笑，襟袍怯於秋。</s>高处令人心悸，放旷舒怀何暇，好趁醒时休。</s>留取江湖量，归去醉中州。
赵长卿<s1>水调歌头<s2>把酒相劳苦，月色耀天章。</s>冰轮碾破寒碧，飞入酒樽凉。</s>击节词人妙句，吸此清辉万丈，肺腑亦生光。</s>揽袂欲仙举，逸兴共天长。</s>日边客，幕中俊，坐间狂。</s>浩歌清啸，恍然云海渺茫茫。</s>唤醒谪仙苏二，何事常愁客少，更恐被云妨。</s>月与人长好，广大醉为乡。
吴潜<s1>水调歌头<s2>重九先三日，领客上危楼。</s>满城风雨都住，天亦相邀头。</s>右手持杯满泛，左手持螯大嚼，萸菊互相酬。</s>徒倚阑干角，一笑与云浮。</s>望平畴，千万顷，稻粱收。</s>江澄海晏无事，赢得小迟留。</s>但恨流光抹电，假似年华七十，只有六番秋。</s>戏马台休问，破帽已飕飕。
巴州守<s1>水调歌头<s2>霁色满空碧，爽气正横秋。</s>登高行乐，□来只说古巴州。</s>扫□尘埃来坐，携取烟云杖履，容□□清游。</s>坐上尽佳客，一醉破千忧。</s>倚虚壁，绝临□，上层楼。</s>黄花赤叶，鸟□啼断四山幽。</s>醉里不知归去，空有乱云衰草，落日几多愁。</s>舞鹤在霄汉，宿鹭点汀洲。
尹洙<s1>水调歌头<s2>万倾太湖上，朝暮浸寒光。</s>吴王去後，台榭千古锁悲凉。</s>谁信蓬山仙子，天与经纶才器，等闲厌名缰。</s>敛翼下霄汉，雅意在沧浪。</s>晚秋里，烟寂静，雨微凉。</s>危亭好景，佳树修竹绕回塘。</s>不用移舟酌酒，自有青山渌水，掩映似潇湘。</s>莫问平生意，别有好思量。
孙惟信<s1>风流子<s2>三叠古阳关。</s>轻寒噤，清月满征鞍。</s>记玉笋揽衣，翠囊亲赠，绣巾脸，金柳初攀。</s>自回首，燕台云掩冉，凤阁雨阑珊。</s>天有尽头，水无西注，鬓难留黑，带易成宽。</s>啼妆，东风悄，菱花在，拟倩锦字封还。</s>应想恨蛾凝黛，慵髻堆鬟。</s>奈情逐事迁，心随春老，梦和香冷，欢与花残。</s>闲煞唾茸窗阁，十二屏山。
石孝友<s1>水调歌头<s2>男儿四方志，岂久困泥沙。</s>束书匣剑，依旧旅食在京华。</s>蹭蹬青云未遂，奔走红尘何计，敛袂且还家。</s>草木渐黄落，风月正清嘉。</s>友猿鹤，宅丘壑，乐生涯。</s>几时雷雨，轰磕平地起龙蛇。</s>尺可鞭夷狄，寸舌可盂社稷，无路踏云车。</s>今古万千事，洒泪向黄花。
叶梦得<s1>水调歌头<s2>河汉下平野，香雾卷西风。</s>倚空千嶂横起，银阙正当中。</s>常恨年年此夜，醉倒歌呼谁和，何事偶君同。</s>莫恨岁华晚，容易感梧桐。</s>揽清影，君试与，问天公。</s>遥知玉斧初斫，重到广寒宫。</s>付与孤光千里，不遣微云点缀，为我洗长空。</s>老去狂犹在，应未笑衰翁。
刘辰翁<s1>水调歌头<s2>百千孙子子，八十老翁翁。</s>人间天下清福，阅世苦难同。</s>谁叹东门猎倦，谁笑南阳舞罢，万事五更钟。</s>但愿人长久，聊复进杯中。</s>故侯瓜，丞相柏，大夫松。</s>诸公健者安在，春梦转头空。</s>可笑先生无病，病在枕流漱石，福至自然通。</s>聋者固多笑，一笑更治聋。
曹勋<s1>风流子<s2>中春膏雨歇，雕阑晓，最好海棠时。</s>正新梢吐绿，万苞凝露，暖铺云锦，香点胭脂。</s>向枝上，绪风开秀色，桃李尽成蹊。</s>朱唇晕酒，脸红微透，翠纱轻卷，红映丰肌。</s>严宸风光主，临赏处，玉殿丽日迟迟。</s>天与造化西蜀，浓艳芳菲。</s>待绣帘卷起，欢奉长乐，内多闲，同宴椒闱。</s>须是对花满酌，不醉无归。
杨炎正<s1>水调歌头<s2>买得一航月，醉卧出长安。</s>平堤千里过尽，杨柳绿阴间。</s>依约晓莺啼处，认得南徐风物，客梦恍惊残。</s>重到旧游所，如把画图看。</s>英雄事，千古意，一凭阑。</s>惜今老矣，无复健笔写江山。</s>天上人间知己，赖有使星郎宿，照映此尘寰。</s>准拟五湖去，为乞钓鱼。
严仁<s1>水调歌头<s2>惨淡望京阙，慷慨梦天山。</s>引杯中夜看剑，壮气刷幽燕。</s>鼍鼓满天催曙，画角连云啸月，吹断戍瓶烟。</s>犀角赤兔马，虎帐绿熊毡。</s>仗汉节，伸大义，伐可汗。</s>青冥更下斧钺，赤子要君安。</s>铁骑千群观猎，宫样十眉环座，听鸣弦。</s>莫厌兜鍪冷，归去又貂蝉。
张孝祥<s1>水调歌头<s2>淮楚襟带地，云梦泽南州。</s>沧江翠壁佳处，突兀起红楼。</s>凭仗使君胸次，与问老仙何在，长啸俯清秋。</s>试遣吹箫看，骑鹤恐来游。</s>欲乘风，凌万顷，泛扁舟。</s>山高月小，霜露既降，凛凛不能留。</s>一吊周郎羽扇，尚想曹公横槊，兴废两悠悠。</s>此意无尽藏，分付水东流。
石孝友<s1>水调歌头<s2>君恩九鼎重，臣命一毫轻。</s>出身事主，刚甚须作不平鸣。</s>老却西山薇蕨，闲损南窗松菊，羞死汉公卿。</s>豺狼敢横道，草木要知名。</s>秋已素，人又去，若为情。</s>长沙何在，风送呜咽暮潮声。</s>举棹却寻归路，挥麈莫谈时事，得酒且频倾。</s>一片古时月，千里伴君行。
李流谦<s1>水调歌头<s2>江涨解网雨，衣润熟梅天。</s>高人何事，乘兴来寄五湖船。</s>才听咚咚叠奏，呕轧撸声声齐发，几别故州山。</s>转盼青楼杪，已在碧云端。</s>渡头月，临晚霁，泊清湾。</s>水空天静，高下相应总团。</s>遥想吾家更好，尽唤儿曹泛扫，欣赏共婵娟。</s>应念思归客，对此不成眠。
吴潜<s1>水调歌头<s2>屯结海云阵，奋击藉雷公。</s>忽然天宇轩豁，杲日正当空。</s>照出榴花丹艳，映出栀花玉色，生意与人同。</s>闭纵一翻手，造化不言功。</s>想平畴，禾，黍芄芄。</s>老农拍手相问，相劳笑声中。</s>办取黄鸡白酒，演了山歌村舞，等得庆年丰。</s>此际莼鲈客，倚楫待西风。
崔与之<s1>水调歌头<s2>万里云间戍，立马剑门关。</s>乱山极目无际，直北是长安。</s>人苦百年涂炭，鬼哭三边锋镝，天道久应还。</s>手写留屯奏，炯炯寸心丹。</s>对青灯，搔白发，漏声残。</s>老来勋业未就，妨却一身闲。</s>梅岭绿阴青子，蒲间清泉白石，怪我旧盟寒。</s>烽火平安夜，归梦到家山。
赵善括<s1>水调歌头<s2>雨霁彩虹卧，半夜水明楼。</s>太湖极目，四面水尽是天流。</s>几点鲈乡荻浦，万里鲸波雪浪，掀舞小渔舟。</s>金饼挂蟾魄，时景正中秋。</s>钓纶轻，兰棹稳，笑王侯。</s>一蓑一笠，得意何必美封留。</s>纵使金章鼎贵，何似玉樽倾到，一醉可消愁。</s>玉女在何许，唤起与同游。
李昴英<s1>水调歌头<s2>万顷黄湾口，千仞白云头。</s>一亭收拾，便觉炎海豁清秋。</s>潮候朝昏来去，山色雨晴浓淡，天末送双眸。</s>绝域远烟外，高浪舞连艘。</s>风景别，胜滕阁，压黄楼。</s>胡床老子，醉挥珠玉落南州。</s>稳驾大鹏八极，叱起仙羊五石，飞佩过丹丘。</s>一笑人间世，机动早惊鸥。
汪<s1>水调歌头<s2>落日水亭静，藕叶胜花香。</s>时贤飞盖，松间喝道挟胡床。</s>暑气林深不受，山色晚来逾好，顿觉酒尊凉。</s>妙语发天籁，幽眇亦张皇。</s>射者中，弈者胜，兴悠长。</s>佳人雪藕，更调冰水赛寒浆。</s>惊饵游鱼深逝，带箭山禽高举，此话要商量。</s>溪上采菱女，三五傍垂杨。
曾觌<s1>水调歌头<s2>长乐富山水，杖屡足追游。</s>故人千里，西望双剑黯回眸。</s>多谢扁舟乘兴，慰我天涯羁思，何必羡封侯。</s>暮雨疏帘卷，爽气飒如秋。</s>送征鸿，浮大白，倚危楼。</s>参横月落，耿耿河汉近人流。</s>堪叹人生离合，後日征鞍西去，别语却从头。</s>老矣江边路，清兴漫悠悠。
赵必<s1>风流子<s2>春光才一半，春未老，谁肯放春归。</s>问买春价数，酒边商略，寻春巷陌，鞭影参差。</s>春无尽，春莺调巧舌，春燕垒香泥。</s>好趁春光，爱花惜柳，莫教春去，柳怨花悲。</s>春心犹未足，春帏暖，炉薰香透春衣。</s>说与重欢後约，春以为期。</s>记春雁回时，锦笺须寄，春山锁处，珠泪长垂。</s>多少愁风恨雨，惟有春知。
曹勋<s1>水调歌头<s2>江影浮空阔，江水拍天流。</s>山藏地秘，伟观须是伟人收。</s>闻道烟斜雨暗，还留月底风边，墨客一凝眸。</s>阑槛随指顾，江海还生秋。</s>绣帘卷，开绮宴，翠香浮。</s>邹枚宾从俱咏，韵闲出嘉谋。</s>点点群山吴楚，历历三州灯火，潮落没沙鸥。</s>老子会心处，应已付南楼。
向子<s1>水调歌头<s2>天公深藏巧，雪里放春回。</s>不到闲花凡草，都付与疏梅。</s>独立水边林下，萧萧冰容孤艳，清瘦玉腰支。</s>触拨暗香动，风味欲愁谁。</s>娥携，青女过，夜阑时。</s>瑶冠琼佩，粲然一笑亦何奇。</s>剩欲举觞对饮，不怕月明霜重，寒色著人衣。</s>只恐邻笛起，化作玉尘飞。
叶梦得<s1>水调歌头<s2>何处难忘酒，朱夏日偏长。</s>湖山地胜潇湘，十里芰荷香。</s>柳外新蝉惊晚，楼上疏帘垂翠，簟枕晚生凉。</s>纨扇摇霜月，曲水泛流觞。</s>流年去，今古梦，几千场。</s>虚名浮利，输却几许好时光。</s>幸有碧云深处，存取朱颜绿鬓，流落又何妨。</s>莫厌人世间，频入醉中乡。</s>蔺卿全璧我蹉跎。
夏元鼎<s1>水调歌头<s2>真一北方气，玄武产先天。</s>自然感合，蛇儿却把黑龟缠。</s>便是蟾乌遇朔，亲见虎龙吞啖，顷刻过。</s>赤黑达表里，炼就水银铅。</s>有中无，无中有，两玄玄。</s>生身来处，逆顺圣凡分。</s>下士闻之大笑，不笑不足为道，难为俗人论。</s>士塞命门了，去住管由君。
蔡戡<s1>水调歌头<s2>拥节出闽峤，易镇上岷山。</s>东西，分陕初不在荣观。</s>痛念两河未复，独作中流砥柱，屹若障狂澜。</s>极目神京远，百万虎貔闲。</s>趁良时，摅豹略，勇声欢。</s>风飞雷厉，威行逆虏胆生寒。</s>汉寝周原如旧，一扫腥膻丑类，谈笑定三关。</s>识取投机会，莫作等闲看。
王义山<s1>乐语<s2>闲云潭影日悠悠。</s>暮倚朱帘更少留。</s>龙寿本齐箕与翼，□从今日，一年一度，东极庆千秋。
杨炎正<s1>水调歌头<s2>父老一杯酒，争劝史君留。</s>可怜桃李千树，无语送归舟。</s>听得拈笙玉指，都把万家遗爱，吹作许离愁。</s>倚醉袖红湿，生怕夕阳流。</s>问君侯，今几日，到东州。</s>还家时候，次第梅已暗香浮。</s>只恐道间驿使，先寄调羹消息，归去总无由。</s>鼎铉功名了，徐赴赤松游。
刘辰翁<s1>水调歌头<s2>此夕酹江月，犹记濯缨秋。</s>濯缨又去如水，安得主人留。</s>旧日登楼长笑，此日新亭对泣，秃鬓冷飕飕。</s>木落下极浦，渔唱发中洲。</s>芙蓉阙，鸳鸯阁，凤凰楼。</s>夜深白露纷下，谁见湿萤流。</s>自有此生有客，但恨有鱼无酒，不了一生浮。</s>重省看潮去，今夕是杭州。
无名氏<s1>水调歌头<s2>蹑足半天下，作意赋归欤。</s>燕申经始不日，胸次出规模。</s>千古神峰拥护，万古横江缭绕，佳致足方壶。</s>一饮一词美，还得似君无。</s>十步楼，五步阁，恣安居。</s>薰蒸和气，袭人盎盎觉春如。</s>况是庄椿不老，那更徐鸡并秀，父子看名俱。</s>驷马高车盖，不减汉之于。
魏了翁<s1>水调歌头<s2>昨梦鹤山去，风景逐时新。</s>藕花拍满栏槛，松竹被池频。</s>尽日兄酥弟酪，触处言鲭义，相对只翁卿。</s>梦觉帝乡远，有酒为谁倾。</s>忽飞来，天外句，梦中人。</s>自怜何事，强把麋鹿裹朝绅。</s>坐看九衢车马，鞭策长安日月，檐阁太玄经。</s>只说来时节，金气已高明。
魏了翁<s1>水调歌头<s2>轻露沦残暑，哉魄拟初弦。</s>天台万八千丈，中有紫霞仙。</s>正理中枢旧武，却忆邻环昨梦，重上蜀青天。</s>只守伯禽法，с野万云烟。</s>锦川星，郎位宿，又移躔。</s>为无结辈十数，踏遍蜀山川。</s>人识绍兴奉使，家有显谟科约，慧命得公传。</s>从此造朝去，两地亦青毡。
王质<s1>水调歌头<s2>江水去无极，无地有青天。</s>怒涛汹涌，卷浪成雪蔽长川。</s>一望扬州苍莽，隐见烟竿双矗，何处卷珠帘。</s>落日瓜洲渡，鸿鹭满风前。</s>古战场，皆白草，更苍烟。</s>清平犹有遗恨，久矣在江边。</s>北固山前三杰，遥想当年意气，づづ昵中原。</s>上马促归去，风堕接翩。
柳永<s1>归去来<s2>一夜狂风雨。</s>花英坠，碎红无数。</s>垂杨漫结黄金缕。</s>尽春残，萦不住。</s>蝶稀蜂散知何处。</s>尊酒，转添愁绪。</s>多情不惯相思苦。</s>休惆怅，好归去。
戴翼<s1>水调歌头<s2>渤海卖刀剑，河汉洗戎兵。</s>千金六月一雨，万陇稼云横。</s>时节可人如许，天意开祥有在，申月岳生申。</s>五百岁初度，千万户欢声。</s>栋梁材，霖雨手，庙堂身。</s>日边褒玺已到，岂久试鱼城。</s>快上承明步武，展尽玉堂事业，再使旧毡青。</s>公寿更天远，鼻祖等长生。
魏顺之<s1>水调歌头<s2>人世斗南瑞，天上璧东星。</s>谁分佳种，锺作间世玉麒麟。</s>本是南阳相种，来应瑞龙间气，试听即英声。</s>若问贤相敌，君去问参军。</s>质金浑，标玉立，气冰清。</s>梅花时候，结子便可鼎调金。</s>人谓丹山苞凤，天产渥洼骏骨，德毓窦家椿。</s>来作汤饼客，何幸厕嘉宾。
陈亮<s1>水调歌头<s2>人物从来少，篱菊为谁黄。</s>去年今日，倚楼还是听行藏。</s>未觉霜风无赖，好在月华如水，心事楚天长。</s>讲论参洙泗，杯酒到虞唐。</s>人未醉，歌宛转，兴悠扬。</s>太平胸次，笑他磊欲成狂。</s>且向武夷深处，坐对云烟开敛，逸思如微茫。</s>我欲为君寿，何许得新腔。
俞国宝<s1>水调歌头<s2>灵谷有荚气，盘结在巴山。</s>云蒸雨朵欲遣，奇怪出人间。</s>不作丰城宝剑，不作渥洼灵种，不作化龙竿。</s>生此济时杰，理乱总相关。</s>入为相，出为将，两馀闲。</s>忠肝义胆，曾将鲠论破天颜。</s>好把平勋业，趁取河清桃熟，千岁奉金銮。</s>草却登封检，双鬓未曾斑。
汪莘<s1>水调歌头<s2>尧舜去已远，稷契不重来。</s>周流天上地下，我马亦悠哉。</s>君向云中独立，知与何人相俟，孔盖逐风回。</s>长忆目成处，却苦别离催。</s>被明月，佩宝璐，冠崔嵬。</s>可怜幼好奇服，年老在尘埃。</s>天地与我同性，日月与我同命，何事有馀哀。</s>故国空乔木，野鹿上高台。
杨万里<s1>水调歌头<s2>玉树映阶秀，玉节逐年新。</s>年年九月，好为阿母作生辰。</s>涧底蒲芽九节，海底银涛万顷，酿作一杯春。</s>泛以东篱菊，寿以漆园椿。</s>对西风，吹鬓雪，炷香云。</s>郎君入奏，又迎珠入修门。</s>看即金花紫诰，并举莆常两国，册命太夫人。</s>三点台星上，一点老人星。
李廷忠<s1>水调歌头<s2>抚景几今古，遗恨此江山。</s>百年形胜，但见幽草杂枯菅。</s>多少名流登览，赖有神扶坏栋，诗墨尚斑斑。</s>风月要磨洗，顾我已衰颜。</s>擎天手，携玉斧，到江干。</s>一新奇观，领客觞咏有馀闲。</s>烟草半川开霁，城郭两州相望，都在画屏间。</s>便拟骑黄鹄，直上扣云关。
林淳<s1>水调歌头<s2>螺水亘千古，鳌顶冠三山。</s>年丰帅阃尘静，栏槛纵遐观。</s>四望潮登浦溆，万顷绿浮原野，堤岸溢波澜。</s>畎浍皆沾足，日永桔槔闲。</s>肆华筵，鱼鸟乐，众宾欢。</s>良辰好景，年年莫放此盟寒。</s>且念新湖遗爱，莫作故园遐想，到处是乡关。</s>勋业知非晚，聊把镜频看。
赵以夫<s1>风流子<s2>忆惜少年日，吴江上，长啸步垂虹。</s>看飞出玉轮，十分端正，幻成冰壑，一碧澄空。</s>当此际，醉魂游帝所，凉袂扬秋风。</s>桂殿凤笙，妙音何处，莼羹鲈脍，清兴谁同。</s>今宵欢娱地，千钧笔，模写拟付良工。</s>无奈云沈顾兔，雨挂痴龙。</s>误骚客宿吟，杯仙梦醉，负他佳节，戏我衰翁。</s>毕竟孤光长在，後夜重逢。
陈著<s1>水调歌头<s2>身到紫枢府，一蹴凤池间。</s>何妨到头富贵，却自恋家山。</s>多少名缰利锁，尘满霜髯雪鬓，役役不知还。</s>桃李竞春事，坡菊自清闲。</s>绿杨边，门径小，似僧关。</s>吟情饮兴相将，二十载优闲。</s>无限功名事业，分付儿孙纵靶，青镜尽朱颜。</s>一语劝公酒，天下达尊三。
程伯春<s1>水调歌头<s2>功名果何物，天欲付英豪。</s>请看襄汉，今日谁驾六灵鳌。</s>阅礼崇诗元帅，大纛高牙临塞，砥柱一洪涛。</s>百辟拱辰极，欢动赭黄袍。</s>策无遗，勋益著，德弥高。</s>定知阳报，谢庭兰玉付儿曹。</s>秀发如君独擅，浑似当年幼度，文武素兼韬。</s>岁岁长为寿，霞液荐蟠桃。
李昴英<s1>水调歌头<s2>地位到公辅，耆艾过稀年。</s>几人兼此二美，而况是名贤。</s>松柏苍然长健，姜桂老来越辣，劲气九秋天。</s>鲠鲠撄鳞语，不改铁心坚。</s>说武夷，同此月，瑞三仙。</s>公虽居後，瑰奇伟特却光前。</s>续得紫阳脉络，了却西山事业，舟楫济商川。</s>饮对黄花榭，一酌岁三千。
蒋捷<s1>女冠子<s2>电旗飞舞。</s>双双还又争渡。</s>湘漓云外，独醒何在，翠药红蘅，芳菲如故。</s>深衷全未语。</s>不似素车白马，卷潮起怒。</s>但悄然，千载旧迹，时有闲人吊古。</s>生平惯受椒兰苦。</s>甚魄沈寒浪，更被馋蛟妒。</s>结琼纫璐。</s>料贝阙隐隐，骑鲸烟雾。</s>楚妃花倚暮。</s>□□琼箫吹了，溯波同步。</s>待月明洲渚，小留旌节，朗吟骚赋。
贺铸<s1>画楼空<s2>吴门春水雪初融。</s>触处小桡通。</s>满城弄黄杨柳，著意恼春风。</s>弦管闹，绮罗丛。</s>月明中。</s>不堪回首，双板桥东，罨画楼空。
吴潜<s1>水调歌头<s2>处处羊肠路，归路是安便。</s>从头点检身世，今日岂非天。</s>未论分封邦国，未论分符乡国，晚节且圆全。</s>但觉君恩重，老泪忽潸然。</s>谢东山，裴绿野，李平泉。</s>从今许我，攀附诸老与齐肩。</s>更得十年安乐，便了百年光景，不是谩归田。</s>谨勿伤离别，聊共醉觥船。
杨炎正<s1>水调歌头<s2>寒眼乱空阔，客意不胜秋。</s>强呼斗酒，发兴特上最高楼。</s>舒卷江山图画，应答龙鱼悲啸，不暇顾诗愁。</s>风露巧欺客，分冷入衣裘。</s>忽醒然，成感慨，望神州。</s>可怜报国无路，空白一分头。</s>都把平生意气，只作如今憔悴，岁晚若为谋。</s>此意仗江月，分付与沙鸥。
无名氏<s1>水调歌头<s2>竹边风细，月色淡阴阴。
魏了翁<s1>水调歌头<s2>堪怪两外府，使传载朝缨。</s>虽云身在江表，都号汉公卿。</s>莫是才堪世用，莫是有人吹送，中外尔联荣。</s>天运自消息，龙蠖不关情。</s>更寻思，谁得失，孰亏成。</s>潜鱼要向深渺，犹恐太分明。</s>且愿时清无事，长把书生阁束，归践对床盟。</s>强似抗尘俗，岁岁上陪京。
魏了翁<s1>水调歌头<s2>溥露浸秋色，零雨濯湖弦。</s>做成特地风月，管领老仙。</s>雁落村间影，鱼识桥边柱杖，虑澹境长偏。</s>祗恐未免耳，惊搅日高眠。</s>龙握节，貂插案，鹿衔。</s>於公元只馀事，所乐不存焉。</s>手植蓝田种子，无数阶庭成树，郁郁紫生烟。</s>富贵姑勿道，借问此何缘。
曾中思<s1>水调歌头<s2>有客泛轻舸，迤逦到桐庐。</s>山湾水曲，个中依约是仙区。</s>试唤清江渔父，为问来今往古，兴废事如何。</s>笑指寒烟里，此是子陵居。</s>汉光武，兴皇运，握乾符。</s>客星侵座，方见不与故人疏。</s>自是先生高尚，无限经纶才略，飘泛寄江湖。</s>凛凛亘千载，风月属樵渔。
刘克庄<s1>水调歌头<s2>老年有奇事，天放两中秋。</s>使君飞榭千尺，缥缈见麟洲。</s>景物东徐城上，岁月北征诗里，圆缺几时休。</s>俯仰慨今昔，惟酒可浇愁。</s>风露高，河汉澹，素光流。</s>贾胡野老相庆，四海十分收。</s>竞看娥金镜，争信仙人玉斧，费了一番修。</s>衰晚笔无力，谁伴赋黄楼。
魏了翁<s1>水调歌头<s2>人物正寥阔，有美万夫望。</s>七年填拊方面，帏幄自金汤。</s>千尺玉龙衔诏，六尺宝照路，载绩满旗常。</s>富贵姑勿道，难得此芬芳。</s>尝试看，今古梦，几千场。</s>人情但较目睫，谁解识方将。</s>霜落南山秋实，风卷北邻夜燎，世事正匆忙。</s>海内知公者，只愿寿而臧。
吕颐浩<s1>水调歌头<s2>一片苍崖璞，孕秀自天锺。</s>浑如暖烟堆里，乍放力犹慵。</s>疑是犀眠海畔，贪玩烂银光彩，精魄入蟾宫。</s>泼墨阴云妒，蟾影淡朦胧。</s>沩山颂，戴生笔，写难穷。</s>些儿造化，凭谁细与问元工。</s>那用牧童鞭索，不入千群万队，扣角起雷同。</s>莫怪作诗手，偷入锦囊中。
王义山<s1>乐语<s2>新吴曾遇许旌阳。</s>宝气横空一剑长。</s>愿祝慈闱长不老，天长地久，有如此柏，万古镇苍苍。
林淳<s1>水调歌头<s2>疏水绕城郭，农利遍三山。</s>使君重本，雅志初不在游观。</s>化出玉壶境界，挥洒锦囊词翰，笔下涌波澜。</s>天巧无馀蕴，意匠自舒闲。</s>拥鳌头，民同乐，颂声欢。</s>养花天气，云柔烟腻护朝寒。</s>桃李满城阴合，杨柳绕堤绿暗，幽鸟语间关。</s>似诉风光好，留与後人看。
刘克庄<s1>风流子<s2>松桂各参天。</s>石桥下，新种一池莲。</s>似仙子御风，来从姑射，地灵献宝，产向蓝田。</s>曾入先生虚白屋，不喜傅朱铅。</s>记茂叔溪头，深衣听讲，远公社里，素衲安禅。</s>山间。</s>多红鹤，端相久，蓦地飞去蹁跹。</s>但蝶戏鹭翘，有时偷近旁边。</s>对月中乍可，伴娥孤另，墙头谁肯，窥玉三年。</s>俗客浓妆，安知国艳天然。
叶梦得<s1>水调歌头<s2>今古几流转，身世两奔忙。</s>那知一丘一壑，何处不堪藏。</s>须信超然物外，容易扁舟相踵，分占水云乡。</s>雅志真无负，来日故应长。</s>问骐骥，空矫首，为谁昂。</s>冥鸿天际，尘事分付一轻芒。</s>认取骚人生此，但有轻蓬短楫，多制芰荷裳。</s>一笑陶彭泽，千载贺知章。
刘克庄<s1>水调歌头<s2>风露洗玉宇，星斗灿银潢。</s>云间笙鹤来下，人世变凄凉。</s>九转金丹成後，一朵红云深处，玉立侍虚皇。</s>却笑跨夺子，草草梦黄粱。</s>君记否，齐桓□，鲁灵光。</s>中原公案未了，直下欠人当。</s>试问玉门关外，何似金銮殿上，此段及平章。</s>富贵倘来耳，万代姓名香。
刘辰翁<s1>水调歌头<s2>不饮强须饮，不饮奈何明。</s>也曾劬秃当了，依旧滑如冰。</s>一吸金波荡漾，再吸琼楼倾倒，吾杓亦长盈。</s>试入壶中看，只似世间晴。</s>饮连江，江连月，月连城。</s>十年离合老矣，悲喜得无情。</s>想见凄然北望，欲说明年何处，衣露为君零。</s>同此大圆镜，握手认环瀛。
曾觌<s1>水调歌头<s2>图画上鳞阁，莫使鬓先秋。</s>壮年豪气，无奈黯黯阵云浮。</s>常记青油幕下，一矢聊城飞去，谈笑静边头。</s>勋业出无意，非为快恩雠。</s>卷龙韬，随凤诏，与时谋。</s>朱幡皂盖南下，聊试海山州。</s>邂逅故人相见，俯仰浮生今古，蝼蚁共王侯。</s>万事偶然耳，风月恣嬉游。
李<s1>水调歌头<s2>足迹半天下，家说在琼州。</s>往来无定，蓬头垢面任憎嫌。</s>挥扫笔头万字，贯穿胸中千古，不记受生年。</s>海角一相遇，缘契似从前。</s>锺离歌，吕公篆，醉张颠。</s>恍如赤城龙凤，来过我鲸仙。</s>笑我未离世网，不染个中尘土，饥食困来眠。</s>拟问君家祖，兜率乐天天。
马子严<s1>水调歌头<s2>万仞鹅湖顶，千岁矫苍龙。</s>楼台一簇，仙家遥寄五云中。</s>天上朝元佳节，人世生贤华旦，瑞气郁葱葱。</s>六辔耀闽海，列郡喜趋风。</s>记昔年，当此际，早梅红。</s>插花饮酒，狂歌醉舞寿昌宫。</s>零落青袍如旧，敛板绣衣庭下，欣见黑头公。</s>王室要师保，叔父忽居东。
辛弃疾<s1>水调歌头<s2>酒罢且勿起，重挽史君须。</s>一身都是和气，别去意何如。</s>我辈情锺休问，父老田头说尹，泪落独怜渠。</s>秋水见毛发，千尺定无鱼。</s>望清阙，左黄阁，右紫枢。</s>东风桃李陌上，下马拜除书。</s>屈指吾生馀几，多病故人痛饮，此事正愁馀。</s>江湖有归雁，能寄草堂无。
韩玉<s1>水调歌头<s2>间世真贤出，吉梦兆维熊。</s>玉麟天上谪见，帏薄贯长虹。</s>追念当年筹算，封魏封留勋业，千古事攸同。</s>语云仁者寿，何必喻乔松。</s>嗣天子，乘九五，驭飞龙。</s>分麾契符阃外，凭倚定寰中。</s>由是天才英纵，散入枢庭闲暇，谈笑抚兵戎。</s>伫看骄虏静，金鼎篆元功。
吴潜<s1>水调歌头<s2>便作阳关别，烟雨暗孤汀。</s>浮屠三宿桑下，犹自不忘情。</s>何况情锺我辈，聚散葱葱草草，真个是云萍。</s>上下四方客，後会渺难凭。</s>愿诸公，皆衮衮，喜通津。</s>老夫从此归隐，耕钓了馀生。</s>若见江南苍，更遇江东黄耳，莫惜寄音声。</s>强阁儿女泪，有酒且频倾。
李曾伯<s1>水调歌头<s2>缔好恨不早，觌面雅相志。</s>璇星楼上，一见天产此英奇。</s>功在淮梁砥柱，政蔼汉扶襦裤，仅借寇恂期。</s>懊恼剑花冷，手欲鲸鲵。</s>濡须坞，咽喉地，腹心谁。</s>公其揽辔凭轼，勋业笑谈为。</s>贯索旄头息焰，斗极泰阶动色，归佐太平基。</s>客有问仆者，只说在渔矶。
郑元秀<s1>水调歌头<s2>富贵不难致，名节几人全。</s>渡江龙化，于今五十有三年。</s>历数中兴诸老，谁似武夷仙伯，操行老弥坚。</s>吾道方中否，一柱独擎天。</s>江南北，湘左右，惠宣敷。</s>见说韩公城下，米斗只三钱。</s>人愿公归台鼎，我愿公归草隐，九老要齐肩。</s>岁岁祝公寿，风月满梅川。
叶梦得<s1>水调歌头<s2>霜降碧天静，秋事促西风。</s>寒声隐地，初听中夜入梧桐。</s>起瞰高城回望，寥落关河千里，一醉与君同。</s>叠鼓闹清晓，飞骑引雕弓。</s>岁将晚，客争笑，问衰翁。</s>平生豪气安在，沈领为谁雄。</s>何似当筵虎士，挥手弦声响处，双雁落遥空。</s>老矣真堪愧，回首望云中。
吴潜<s1>水调歌头<s2>铁瓮古形势，相对立金焦。</s>长江万里东注，晓吹卷惊涛。</s>天际孤云来去，水际孤帆上下，天共水相邀。</s>远岫忽明晦，好景画难描。</s>混隋陈，分宋魏，战孙曹。</s>回头千载陈迹，痴绝倚亭皋。</s>惟有汀边鸥鹭，不管人间兴废，一抹度青霄。</s>安得身飞去，举手谢尘嚣。
赵必<s1>风流子<s2>旧梦忆钱塘。</s>笙歌里，几度醉斜阳。</s>曾载月一篷，眠杨柳岸，买春深巷，过杏花墙。</s>肠恼断，香鬟盘凤髻，樱口啭莺簧。</s>钗玉分轻，梦孤宵枕，歌纨蠹久，愁对春觞。</s>司空曾见惯，相逢处，还又联步西厢。</s>底用十分迷，翠阵红行。</s>记鸳荚题情，离怀如诉，鲛绡粉湿，别泪犹香。</s>年少抛人易去，苦也相妨。
朱敦儒<s1>水调歌头<s2>偏赏中秋月，从古到如今。</s>金风玉露相间，别做一般清。</s>是处帘栊争卷，谁家管弦不动，乐世足欢情。</s>莫指关山路，空使翠蛾颦。</s>水精盘，鲈鱼脍，点新橙。</s>鹅黄酒暖，纤手传杯任频斟。</s>须惜晓参横後，直到来年今夕，十二数亏盈。</s>未必来年看，得似此回明。
刘克庄<s1>水调歌头<s2>君看郭西景，浑不减孤山。</s>飞楼突兀百尺，轮奂侈前观。</s>绝唱新词寡和，堕泪旧碑无恙，往事付惊澜。</s>不见辽鹤返，惟对水鸥闲。</s>又何必，珠翠盛，管弦欢。</s>唾壶麈尾潇洒，领客上高寒。</s>丞相功存宗庙，祭酒义兼家国，世事尚相关。</s>风月寓意耳，莫作晋人看。
王义山<s1>乐语<s2>犹是太真亲手植。</s>猩染鲜葩，岁岁如曾拭。</s>绛节青旌光耀日。</s>分明是个神仙匹。</s>引领金扉红的的。</s>下有仙妃，纤手轻轻摘。</s>为道朱颜常似得。</s>今朝摘取呈慈极。
无名氏<s1>水调歌头<s2>一线添宫绣，画景刻初还。</s>五云旬浃不散，瑞色满乾坤。</s>凝作山堂佳气，来庆冰壶寿旦，戏彩喜重斑。</s>相对窦桂椿，环列谢芝兰。</s>经纶事，戡定策，两才全。</s>苍生翘首三载，霖雨报东山。</s>已感宵衣梦寐，应录御屏姓字，光动紫微垣。</s>一骑日边至，趣诏凤池班。
韩<s1>水调歌头<s2>今古钓台下，行客系扁舟。</s>扁舟何似，云山千叠亦东游。</s>我欲停桡一醉，与写平生幽愤，横管更清讴。</s>小上客星阁，短鬓独搔头。</s>风乍起，烟未敛，雨初收。</s>一年花事，数声欲春休。</s>吊古怀贤情味，只有浮名如故，谁复识羊裘。</s>赖得玄英隐，相望此溪流。
曾协<s1>水调歌头<s2>今日复何日，欢动楚江滨。</s>紫泥来自天上，优诏起元臣。</s>想见傅岩梦断，记得金瓯名在，却念佩兰人。</s>永昼通明殿，曾听话经纶。</s>促归装，趋北阙，觐严宸。</s>玉阶陈迹如故，天笑一番新。</s>好借食间前箸，尽吐胸中奇计，指顾静烟尘。</s>九万云霄路，飞走趁新春。
王义山<s1>乐语<s2>移向慈元供寿佛。</s>压倒群花，端的成清绝。</s>青萼玉包全未拆。</s>薰风微处留香雪。</s>未拆香包香已冽。</s>沈水龙涎，不用金炉。</s>花露轻轻和玉屑。</s>金仙付与长生诀。
管鉴<s1>水调歌头<s2>秋色浩无际，风露洗晴空。</s>登临江山胜处，楼倚最高峰。</s>好是夕阳低後，四野暮云齐敛，遮尽远山重。</s>城郭参差里，烟树有无中。</s>坐间客，才论斗，气如虹。</s>挥毫万字，举双白眼送飞鸿。</s>莫问梅仙丹灶，休觅山灵蕙帐，追忆采芝翁。</s>便草凌云赋，归奏大明宫。
郑雪岩<s1>水调歌头<s2>甫营亭子小，花柳斩新裁。</s>衰翁馀暇，何妨领客少徘徊。</s>堪叹人生离合，恰似燕莺来往，光景暗中催。</s>芦荻晚风起，明月满沙堆。</s>去年秋，如此夜，有谁陪。</s>欲挽天河无路，满眼总尘埃。</s>未了痴儿官事，行止从来难定，又趣到苏台。</s>不作别离句，共醉十分杯。
刘克庄<s1>水调歌头<s2>敕使竟空反，公不出梅关。</s>当年玉座记忆，仄席问平安。</s>羽扇尉佗城上，野服仙游阁下，辽鹤几时还。</s>赖有蜀耆旧，健笔与书丹。</s>青油士，珠履客，各凋残。</s>四方蹙蹙靡骋，独此尚宽闲。</s>丞相祠堂何处，太傅石碑堕泪，木老瀑泉寒。</s>往者不可作，置酒且登山。
程<s1>水调歌头<s2>天地本无际，南北竟谁分。</s>楼前多景，中原一恨杳难论。</s>却似长江万里，忽有孤山两点，点破水晶盆。</s>为借鞭霆力，驱去附。</s>望淮阴，兵冶处，俨然存。</s>看来天意，止欠士雅与刘琨。</s>三拊当时顽石，唤醒隆中一老，细与酌芳尊。</s>孟夏正须雨，一洗北尘昏。
汪莘<s1>水调歌头<s2>谁与玩芳草，公子未西归。</s>天然脱去雕饰，秋水落芙蕖。</s>发轫朝兮东壁，弭节夕兮西极，故国入踌躇。</s>梦里不知路，南斗正扶疏。</s>鸩不好，凤不利，忆三闾。</s>算来何事，苦道岁晏孰华余。</s>首拜东皇太乙，复次云君司命，高曳九霞裾。</s>山鬼正含睇，慕我欲何如。
李曾伯<s1>水调歌头<s2>薄酒长亭别，饱饭故园归。</s>两年婉婉席上，甘苦每同之。</s>骥群中独步，糜鹿兴前不瞬，孰可与争驰。</s>力挽不能寸，健翮遽斜飞。</s>经营事，艰难状，老天知。</s>区区塞马得失，一笑付观棋。</s>用则风云万里，不用烟霞一壑，两鬓未应丝。</s>回首乌樯外，鸥鸟自忘机。
夏元鼎<s1>水调歌头<s2>人身藏宇宙，乌兔走西东。</s>昼舒夜卷，不拘春夏与秋冬。</s>存想非心非肾，吐纳非精非气，子午谩行功。</s>一点真灵宝，混合自回风。</s>感婴儿，交姹女，爱丁公。</s>黄婆匹配，一时辰内上仙宫。</s>恍惚无中有象，阳火阴符密契，大道属鸿。</s>火候能调理，天地与无穷。
李刘<s1>水调歌头<s2>万里碧鸡使，叱驭问邛崃。</s>枪旗有烨，川秦奔走送龙媒。</s>好在灵均初度，唤起长庚佳梦，霜月照金。</s>寿似武侯柏，香在草堂梅。</s>舞娉婷，斟凿落，沃崔嵬。</s>神尧孙子，向来八九上三台。</s>挂了桑弧蓬矢，便恐彤弓瓒，分宝下天阶。</s>归赋梁园雪，试唤长卿来。
刘辰翁<s1>水调歌头<s2>五五复五五，二八且重重。</s>後天先甲如此，满月喜相逢。</s>一日须倾三百，月小又输一日，不满九千锺。</s>但愿客常满，莫问海尊空。</s>赋长篇，赓短韵，剩谈丛。</s>乱来风日自美，一橘两衰翁。</s>几见东陵瓜好，又看西邻葵烂，半醉半醒中。</s>偶得洞宾象，混混起相从。
李处全<s1>水调歌头<s2>楼观数南国，烟雨压东州。</s>溪山雄胜，天开图画肖瀛洲。</s>我破瀛洲客梦，来剖仙洲符竹，乐岁又云秋。</s>聊作幻师戏，肯遗後人愁。</s>趁佳时，招我辈，共凝眸。</s>君侯胸次邱壑，意匠付冥搜。</s>刻日落成华栋，对月难并清景，千丈素光流。</s>老子兴何极，小子趣觥筹。
李坦然<s1>风流子<s2>东君虽不语，年华事，今岁恰如期。</s>向寒雨望中，晓霜清处，领些春意，开两三枝。</s>又不是，山桃红锦烂，溪柳绿摇丝。</s>别是一般，孤高风韵，绛裁纤萼，冰剪芳蕤。</s>清香还有意，轻飘度勾引，几句新诗。</s>须是放怀追赏，莫恁轻离。</s>更嫦娥为爱，寒光满地，故移疏影，来伴南枝。</s>谁道寿阳妆浅，偏入时宜。
方千里<s1>风流子<s2>春色遍横塘。</s>年华巧，过雨湿残阳。</s>正一带翠摇，嫩莎平野，万枝红滴，繁杏低墙。</s>恼人是，燕飞盘软舞，莺语咽轻簧。</s>还忆旧游，禁烟寒食，共追清赏，曲水流觞。</s>回思欢娱处，人空老，花影尚占西厢。</s>堪惜翠眉环坐，云鬓分行。</s>看恋柳烟光，遮丝藏絮，妒花风雨，飘粉吹香。</s>都为酒驱歌使，应也无妨。
廖行之<s1>水调歌头<s2>苍立箨龙秀，青压雨梅肥。</s>清和天气，无限佳景属斯时。</s>试听虞弦初理，便有熏兮入奏，风物正熙熙。</s>此日定何日，香篆袅金猊。</s>记当年，两荚，应熊罴。</s>男儿壮志，端在伊傅与皋夔。</s>况是从容书史，养就经纶功业，早晚帝王师。</s>但了公家事，方与赤松期。
梅坡<s1>水调歌头<s2>五月进农黍，三叶换阶。</s>不知今夕何夕，嵩岳庆生申。</s>莲幕泮宫小试，花悬二车遍历，所至蔼芳声。</s>一札颁明诏，千里寄专城。</s>席方温，边报警，塞飞尘。</s>腹中数万兵甲，笑却狄人兵。</s>金印明年如斗，黄阁有人引类，阔步到公卿。</s>遥拜祝椿算，长愿侍枫宸。
葛长庚<s1>水调歌头<s2>土釜温温火，橐龠动春雷。</s>三田升降，一条径路属灵台。</s>自有真龙真虎，和合天然铅汞，赤子结真胎。</s>水里捉明月，心地觉花开。</s>一转功，三十日，九旬来。</s>抽添气候，炼成白血换骷骸。</s>四象五形聚会，只在一方凝结，方寸绝纤埃。</s>人在泥丸上，归路入蓬莱。
王质<s1>水调歌头<s2>细数十年梦，十处过中秋。</s>今年清梦，还在黄鹤旧楼头。</s>老子个中不浅，此会天教重见，今古一南楼。</s>星汉淡无色，玉锦倚空浮。</s>带秦烟，萦楚雾，熨江流。</s>关河离合南北，依旧照清愁。</s>想见娥冷笑，笑我归来霜鬓，空敝黑貂裘。</s>把酒问清影，肯去伴沧洲。
袁去华<s1>归字谣<s2>归。</s>目断吾庐小翠微。</s>斜阳外，白鸟傍山飞。
祖吴<s1>水调歌头<s2>佳丽东阳境，瑞气晓笼晴。</s>中元逾了十日，上相喜重生。</s>四海文章宗匠，百里弦歌德化，官与水双清。</s>恳切劝分意，赈恤活饥。</s>幸依刘，空颂鲁，阻称觥。</s>遥瞻快倚楼上，一点寿星明。</s>闻道玺书将下，看取蓬瀛直造，指日秉钧衡。</s>大展平戎略，谈笑复神京。
侯置<s1>水调歌头<s2>晓雾散晴渚，秋色满湘山。</s>青鞋黄帽，与名士共跻攀。</s>窈窕深林幽谷，诘曲危亭飞观，俯首视尘寰。</s>长啸望天末，馀响下云端。</s>白鹤去，荒井在，汲清寒。</s>醒然毛骨，浮丘招我御风还。</s>拂拭苍崖苔鲜，一写胸中豪气，渺渺洞庭宽。</s>山鬼善呵护，千载照层峦。
梁大年<s1>水调歌头<s2>南极寿星现，佳气蔼庭除。</s>谁为绛人甲子，为我一轩渠。</s>恰喜亥成二首，还庆阳来七日，和气渐舒徐。</s>敬为图南祝，一瓣问兴居。</s>傲松筠，抚龟鹤，乐蓬壶。</s>斑衣戏舞，春满兰玉正森如。</s>却忆杜陵老子，因羡碧山学士，茅屋换银鱼。</s>何似温柔地，丝竹伴琴书。
无名氏<s1>水调歌头<s2>来复迈七日，亨泰兆三阳。</s>恰逢临吉中应，浸长三阳刚。</s>天地凝成正气，岳渎锺为秀杰，玉燕纪呈祥。</s>莹彻冰壶操，皎月映秋霜。</s>日星回，乾坤辟，再更张。</s>时乘君子道长，茅茹喜生光。</s>抱负黄锺大吕，资禀盐梅栋柏，施用在岩廊。</s>一骑春风里，紫诏下山堂。
李光<s1>水调歌头<s2>自笑客行久，新火起新烟。</s>园林春半风暖，花落柳飞绵。</s>坐想稽山佳处，贺老门前湖水，侧钓鱼船。</s>何事成淹泊，流转海南边。</s>水中影，镜中像，慢流连。</s>此心未住，赢得忧患苦相缠。</s>行尽荒烟蛮瘴，深入维那境界，参透祖师禅。</s>宴坐超三际，萧洒任吾年。
陈允平<s1>风流子<s2>阑干休去倚，长亭外，烟草带愁归。</s>正晓阴帘幕，绮罗清润，西风环佩，金玉参差。</s>深院悄，乱蝉嘶夏木，双燕别春泥。</s>满地残花，蝶圆凉梦，半亭落叶，蛩感秋悲。</s>兰屏馀香在，销魂处，憔悴瘦不胜衣。</s>谁念凤楼当日，星约云期。</s>怅倦理鸾筝，朱弦空暗，强临鸳镜，锦带闲垂。</s>别後两峰眉恨，千里心知。
刘辰翁<s1>水调歌头<s2>未信仙都子，曾识老仙翁。</s>卿卿少年去後，心与道人同。</s>挥麈不须九锡，开阁苦无长物，闲日醉千锺。</s>一笑欠伸起，儿戏大槐中。</s>友彭聃，招园绮，傲乔松。</s>年来多惯世事，莫莫恼司空。</s>等得三朝好老，恰则而今虚左，梅信已先通。</s>富贵正不免，从此学痴聋。
苏舜钦<s1>水调歌头<s2>潇洒太湖岸，淡伫洞庭山。</s>鱼龙隐处，烟雾深锁渺弥间。</s>方念陶朱张翰，忽有扁舟急桨，撇浪载鲈还。</s>落日暴风雨，归路绕汀湾。</s>丈夫志，当景盛，耻疏闲。</s>壮年何事憔悴，华发改朱颜。</s>拟借寒潭垂钓，又恐鸥鸟相猜，不肯傍青纶。</s>刺棹穿芦荻，无语看波澜。
王高<s1>水调歌头<s2>今夕是何夕，南极见祥光。</s>自天飘下佳气，五色覆黄堂。</s>为借盐梅妙手，暂对裤襦欢颂，森戟护凝香。</s>馀事剩吟咏，金薤灿琳琅。</s>眷田园，松径旧，菊畦荒。</s>欲乘风驭归去，策杖纵相羊。</s>物外乾坤自在，壶里无尘日月，千岁傲羲皇。</s>天意未应许，军国要平章。
汪莘<s1>水调歌头<s2>寄语山阿子，何日出幽篁。</s>兰衣蕙带，为我独立万寻冈。</s>头上青天荡荡，足下白云霭霭，和气自悠扬。</s>一阵东风至，灵雨过南塘。</s>招山鬼，吊河伯，俟东皇。</s>朱宫紫阙，何事宛在水中央。</s>长望龙雷驾，凭仗箫钟交鼓，宾日出扶桑。</s>我乃援北斗，子亦射天狼。
辛弃疾<s1>水调歌头<s2>上古八千岁，才是一春秋。</s>不应此日，刚把七十寿君侯。</s>看取垂天云翼，九万里风在下，与造物同游。</s>君欲计岁月，当试问庄周。</s>醉淋浪，歌窈窕，舞温柔。</s>从今杖屦南涧，白日为君留。</s>闻道钧天帝所，频上玉卮春酒，冠拥龙楼。</s>快上星辰去，名姓动金瓯。
赵师侠<s1>水调歌头<s2>世态万纷变，人事一何忙。</s>胸中素韬奇蕴，匣剑岂能藏。</s>不向燕然纪绩，便与渔樵争席，摆脱是非乡。</s>要地时难得，间处日偏长。</s>志横秋，谋夺众，谩轩昂。</s>蝇头蜗角微利，争较一毫芒。</s>幸有乔木修竹，随分粗衣粝食，何必计冠裳。</s>我已乐箫散，谁与共平章。
辛弃疾<s1>水调歌头<s2>上界足官府，公是地行仙。</s>青毡剑履旧物，玉立侍天颜。</s>莫怪新来白发，恐是当年柱下，道德五千言。</s>南涧旧活计，猿鹤且相安。</s>歌秦缶，宝康瓠，世皆然。</s>不知清庙钟磬，零落有谁编。</s>堪笑行藏用舍，试问山林钟鼎，底事有亏全。</s>再拜荷公赐，双鹤一千年。
无名氏<s1>水调歌头<s2>瑞溢飞猿峤，秀毓凤凰山。</s>腊馀六日春到，人间世庆生贤。
魏了翁<s1>水调歌头<s2>岁岁为公寿，著语不能新。</s>自公持节北去，我亦有遐征。</s>坐我碧瑶洞府，被我石楠嘉荫，冰柱向人清。</s>待屈西风指，王事有期程。</s>我尝闻，由汉水，达河津。</s>痴牛呆女会处，应有泛槎人。</s>便向汉川东畔，直透银河左界，去上白云京。</s>袖有传婿研，我欲丐馀芬。
罗志仁<s1>风流子<s2>歌咽翠眉低。</s>湖船客，尊酒谩重携。</s>正断续斋钟，高峰南北，飘零野褐，太乙东西。</s>凄凉处，翠连松九里，僧马溅障泥。</s>葛岭楼台，梦随烟散，吴山宫阙，恨与云霁。</s>灵峰飞来久，飞不去，有落日断猿啼。</s>无限风荷废港，露柳荒畦。</s>岳公英骨，麒麟旧冢，坡仙吟魄，莺燕长堤。</s>欲吊梅花无句，素壁慵题。
毛滂<s1>水调歌头<s2>金马空故事，方朔漫多端。</s>三千牍在，玉殿何日赐清闲。</s>难恋长安锺漏，谁借青云咳唾，拂袖且东还。</s>笑杀长缨使，复转出秦关。</s>吾道在，虽不遇，面何惭。</s>雒阳年少，高轮难与绛侯谈。</s>富贵暂饶先手，尽草头秋露，掩鼻出东山。</s>且饱鲸鱼脍，风月过江南。
魏了翁<s1>水调歌头<s2>冻雨洗烦浊，烈日霁威光。</s>逸人去作太守，旗志倍精芒。</s>莎外马蹄香湿，柳下阴晨润，景气踏苍苍。</s>夹道气成雾，我独犯颜行。</s>对颜行，斟尾酒，点头网。</s>请君此，更伴顷刻笑谭香。</s>为问锦屏富贵，孰与熙宁谏议，千古蔚仪章。</s>世道正颓靡，此意傥毋忘。
李光<s1>水调歌头<s2>兵器暗吴楚，江汉久凄凉。</s>当年俊杰安在，酌酒酹严光。</s>南顾豺狼吞噬，北望中原板荡，矫首讯穹苍。</s>归去谢宾友，客路饱风霜。</s>闭柴扉，窥千载，考三皇。</s>兰亭胜处，依旧流水绕修篁。</s>傍有湖光千顷，时泛扁舟一叶，啸傲水云乡。</s>寄语骑鲸客，何事返南荒。
方岳<s1>水调歌头<s2>剡曲一篷月，乘兴到人间。</s>蓬莱山在何处，鹤骨不禁寒。</s>胸有云门禹穴，笔有禊亭晋帖，风露洗脾肝。</s>秋入紫宸殿，磨玉写琅。</s>问何如，趋琐闼，系狨鞍。</s>江涛今已如此，可奈寸心丹。</s>我宋与天无极，公寿如春难老，王气自龙蟠。</s>勋业付浯石，留与世人看。
叶路钤<s1>水调歌头<s2>天启黄旗运，复见汉黄香。</s>名高黄榜，飞黄腾踏入鸳行。</s>文彩苏黄而上，政事龚黄而右，黄纸选循良。</s>黄见眉间色，卿月照黄堂。</s>调黄锺，舞黄鹤，醉鹅黄。</s>黄云催熟，黄童老叟庆金穰。</s>闲展黄庭一卷，自爱黄花晚节，黄阁日偏长。</s>印佩黄金斗，黄发半苍苍。
利登<s1>风流子<s2>梨园花柳地，扶残醉，曾记问妖娆。</s>叹惹住轻烟，柔丝未改，霏零疏雨，腻粉先飘。</s>更低道，花无三日艳，柳有一年娇。</s>卷翠未迟，醉红易失，共偎香影，同赏良宵。</s>如今知何处，三山远，云水一望迢迢。</s>傍砌青鸾好在，谁送归飚。</s>但花下红云，尚通夕照，柳边白月，自落寒潮。</s>最是无端，子规啼破寒梢。
陈三聘<s1>水调歌头<s2>有客念行役，劲气凛於秋。</s>男儿未老，衔命如虏亦风流。</s>决定平戎方略，恢复旧燕封壤，安用割鸿沟。</s>莫献肃霜马，好衣白狐裘。</s>我何人，怀壮节，但凝愁。</s>平生未逢知己，哙伍实堪羞。</s>金马文章何在，玉鼎勋庸何有，一笑等云浮。</s>拼断好风月，羯鼓打梁州。
韩<s1>水调歌头<s2>明月到花影，把酒对香红。</s>此情飘洒，但觉清景满帘栊。</s>人被好花相恼，花亦知人幽韵，佳处本同风。</s>挥手谢尘网，举袂步蟾宫。</s>秋已半，幽涧侧，乱山中。</s>故人过我，终夕乘兴可千锺。</s>赖有曲江才子，坐上平章花月，不管老英雄。</s>心事将何寄，醉语又匆匆。
张元干<s1>水调歌头<s2>露下菱歌远，萤傍藕花流。</s>临溪堂上，望中依旧柳边洲。</s>晚暑冰肌沾汗，新浴香绵扑粉，湘簟月华浮。</s>长记开朱户，不寐待归舟。</s>恍重来，思往事，搅离愁。</s>天涯何处，未应容易此身休。</s>莫问吴霜点鬓，细与蛮笺封恨，相见转绸缪。</s>云雨阳台梦，河汉鹊桥秋。
韩<s1>水调歌头<s2>新月已如许，我问带湖梅。</s>人闲题句，赢得浮潋酒盈杯。</s>落拓豪英满坐，烂漫风骚连纸，天外凤凰来。</s>只怕轻孤负，莫待巧安排。</s>空翠滴，寒爽矣，晚佳哉。</s>为君绝倒，折尽千树玉蓓堆。</s>渺渺章泉好在，寂寂卢泉仙去，今古付尊。</s>拍手见花木，放眼记莓苔。
仇远<s1>风流子<s2>红锦旧同心。</s>西池上，曾与系青禽。</s>记山水写情，秋桐促轸，鸳鸯萦恨，春绣停针。</s>常叹好风妨画扇，明月堕瑶簪。</s>短梦易残，一声长笛，新愁无限，何处孤砧。</s>香奁依然在，但鸾镜，孤影渺渺难寻。</s>雨後胭脂，应想粉蚀尘侵。</s>怅去帆渐杳，鱼鳞浪浅，远笺难寄，鸿尾云深。</s>回首高楼，不堪烟雨平林。
王之道<s1>水调歌头<s2>颢气遍寰宇，风露逼衣裘。</s>中秋昨夜，明月千里满西楼。</s>人道当年今日，海上骑鲸仙客，乘兴下瀛州。</s>雅志在扶世，来佐紫宸游。</s>庙堂上，须早计，要嘉谋。</s>牙床锦帐，三岁江北叹淹留。</s>好在蟹螯如臂，判取兵厨百斛，与客醉瑶舟。</s>待得蟠桃熟，相约访浮丘。
甄龙友<s1>水调歌头<s2>西风新叶堕，南国九秋初。</s>周天三百六十五度，片云无。</s>上有迢迢河汉，下有滔滔江水，横载洞庭湖。</s>一叶放流去，人在浑仪图。</s>满虚空，张宝盖，缀明珠。</s>玻璃为地，游戏乾象驾坤舆。</s>烂醉蓬莱方丈，遍入华严法界，试问夜何如。</s>北斗转魁柄，东海欲飞乌。
赵长卿<s1>水调歌头<s2>离愁晚如织，托酒与消磨。</s>奈何酒薄愁重，越醉越愁多。</s>忍对碧天好夜，皓月流光无际，光影转庭柯。</s>有恨空垂泪，无语但悲歌。</s>因凝想，从别後，蹙双蛾。</s>春来底事，孤负紫袖与红靴。</s>速整雕鞍归去，著意浅斟低唱，细看小婆娑。</s>万蕊千花里，一任玉颜酡。
周紫芝<s1>水调歌头<s2>岁晚念行役，江阔渺风烟。</s>六朝文物何在，回首更凄然。</s>倚尽危楼杰观，暗想琼枝璧月，罗袜步承莲。</s>桃叶山前鹭，无语下寒滩。</s>潮寂寞，浸孤垒，涨平川。</s>莫愁艇子何处，烟树杳无边。</s>王谢堂前双燕，空绕乌衣门巷，斜日草连天。</s>只有台城月，千古照婵娟。
魏了翁<s1>水调歌头<s2>人道三十九，岁暮日斜时。</s>儿今如许，才觉三十九年非。</s>昨被玉山楼取，今仗牛山挽住，役役不知疲。</s>自己未能信，漫仕亦何为。</s>亦何为，应自叹，不如归。</s>问归亦有何好，堂上彩成围。</s>上下东冈南陌，来往北邻西舍，逖地看儿啼。</s>富贵适然耳，此乐几人知。
程节斋<s1>水调歌头<s2>秋色正潇洒，佳气夜充闾。</s>人传好语，君家门左正垂弧。</s>毕万从来有後，释氏果然抱送，丹穴凤生雏。</s>未作汤饼客，先写弄獐书。</s>参军妇，贤相敌，古来无。</s>锺奇毓秀，应是积善庆之馀。</s>想见珠庭玉角，表表出群英物，我已预知渠。</s>他日容相顾，啼看定何如。
刘望之<s1>水调歌头<s2>劝子一杯酒，清泪不须流。</s>人间千古，俯仰如梦说扬州。</s>何况楚王台畔，为雨为云无限，人事付轻沤。</s>聚散随来去，天地有虚舟。</s>谪仙人，解金龟，换美酒。</s>载与君游，流水曲觞且赓酬。</s>麾盖飞迎过霭，江滨响振歌喉，拚醉又何求。</s>三万六千日，日日此优游。
张元干<s1>水调歌头<s2>最乐贤王子，今岁好中秋。</s>夜深珠履，举杯相属尽名流。</s>宿雨乍开银汉，洗出玉蟾秋色，人在广寒游。</s>浩荡山河影，偏照岳阳楼。</s>露华浓，君恩重，判扶头。</s>霓旌星节，已随丝管下皇州。</s>满座烛光花礼，笑乌巾同醉，谁问负薪裘。</s>月转檐牙晓，高枕更无忧。
苏轼<s1>水调歌头<s2>明月几时有，把酒问青天。</s>不知天上宫阙，今夕是何年。</s>我欲乘风归去，又恐琼楼玉宇，高处不胜寒。</s>起舞弄清影，何似在人间。</s>转朱阁，低绮户，照无眠。</s>不应有恨，何事长向别时圆。</s>人有悲欢离合，月有阴晴圆缺，此事古难全。</s>但愿人长久，千里共婵娟。
廖行之<s1>水调歌头<s2>祥起玉龙甲，庆衍紫枢垣。</s>奎文得岁，佳气磅礴斗牛间。</s>天意方扶兴运，贤业更看奕世，衮衮照英躔。</s>四海具瞻久，膏泽满湘川。</s>岁六月，苏大旱，作丰年。</s>喁喁百万生齿，何处不沾恩。</s>此是鸿钧事业，那更青毡步武，早晚即调元。</s>混一车书了，还领赤松仙。
刘克庄<s1>水调歌头<s2>怪事广寒殿，此夕不开关。</s>林间乌鹊相贺，暂得一枝安。</s>只在浮云深处，谁驾长风挟取，明镜忽飞还。</s>玉兔呼不应，难觅臼中丹。</s>酒行深，歌听彻，笛吹残。</s>嫦娥老去孤另，离别匹如闲。</s>待得银盘擎出，只怕玉峰醉倒，衰病不禁寒。</s>卿去我欲睡，孤负此湖山。
卢祖皋<s1>鱼游春水<s2>离愁禁不去。</s>好梦别来无觅处。</s>风翻征袂，触目年芳如许。</s>软红尘里鸣鞭镫，拾翠丛中句伴侣。</s>都负岁时，暗关情绪。</s>昨夜山阴杜宇。</s>似把归期惊倦旅。</s>遥知楼倚东风，凝颦暗数。</s>宝香拂拂遗鸳锦，心事悠悠寻燕语。</s>芳草暮寒，乱花微雨。
无名氏<s1>水调歌头<s2>三楚诗书帅，人物压中州。</s>飘飘青琐，典刑蜀国旧风流。</s>小袖玉堂挥手，来拥元戎十乘，红旆照青油。</s>尺一唤归去，名久在金瓯。</s>倚春声，赓水调，倩歌喉。</s>登龙旧客，只回误上武陵舟。</s>正是蟠桃开也，特向尊前为寿，一醉一千秋。</s>携取此花去，还侍玉宸游。
方岳<s1>风流子<s2>小楼帘不卷，花正闹，灯火竞春宵。</s>想旧日何郎，飞金叵罗，三生杜牧，醉董娇饶。</s>香尘路，云松鸾髻，月衬马蹄骄。</s>仿佛神仙，刘安鸡犬，分明富贵，子晋笙箫。</s>人生行乐耳，君不见，迷楼春绿迢迢。</s>二十四，经行处，旧月今桥。</s>但索笑梅花，酒消新雪，纵情诗草，笔卷春潮。</s>俯仰人间陈迹，莫惜金貂。
李吕<s1>水调歌头<s2>山雨喜开霁，爽气涤烦襟。</s>晚秋丹叶飘坠，篱菊散黄金。</s>徙倚关河凝望，回首光阴轻驶，倏忽二毛侵。</s>须信人间世，莫放酒杯深。</s>一星子，名与利，漫浮沈。</s>塞翁祸福无定，此理古犹今。</s>妙处只应亲到，外物从渠舒卷，出处我无心。</s>袖手无新语，洗耳听清音。
无名氏<s1>水调歌头<s2>帆落松陵浦，枯柳缆琼艘。</s>杖策无人独步，浪厌百花桥。</s>我挂风裳水佩，一笑波寒月白，馀韵触惊涛。</s>绝景有谁赏，雾暮闭三高。</s>不须臾，千古事，一萧条。</s>鲈鱼纵有，泽荒甫里失溪桥。</s>更吾名高业茂，终归荒田野草，且稳一枝巢。</s>举酒酹空阔，烟远路迢迢。
柳永<s1>女冠子<s2>淡烟飘薄。</s>莺花谢，清和院落。</s>树阴翠，密叶成幄。</s>麦秋霁景，夏云忽变奇峰，倚寥廓。</s>波暖银塘，涨新萍绿鱼跃。</s>想端忧多暇，陈王是日，嫩苔生阁。</s>正铄石天高，流金昼永，楚榭光风转蕙，披襟处，波翻翠幕。</s>以文会友，沈李浮瓜忍轻诺。</s>别馆清闲，避炎蒸，岂须河朔。</s>但尊前随分，雅歌艳舞，尽成欢乐。
范成大<s1>水调歌头<s2>万里汉家使，双节照清秋。</s>旧京行遍，中夜呼禹济黄流。</s>寥落桑榆西北，无限太行紫翠，相伴过芦沟。</s>岁晚客多病，风露冷貂裘。</s>对重九，须烂醉，莫牢愁。</s>黄花为我，一笑不管鬓霜羞。</s>袖里天书咫尺，眼底关河百二，歌罢此生浮。</s>惟有平安信，随雁到南州。
无名氏<s1>水调歌头<s2>八蛮朝凤阙，四境绝狼烟。</s>太平无事，超烘聚哨效梨园。</s>笛弄上品，筛动云阳妙选，画鼓可人怜。</s>乱撒真珠迸，点滴雨声喧。</s>韵堪听，声不俗，驻云轩。</s>谐音节奏，分明花里遇神仙。</s>到处朝山拜岳，长是争筹赌赛，四海把名传。</s>幸遇知音听，一曲赞尧天。
王炎2<s1>水调歌头<s2>千里倦游客，老眼厌尘烟。</s>蒸湘平远，他处无此好江山。</s>把酒一听乃，过了黄花时节，水国倍生寒。</s>输与沧浪叟，长伴白鸥闲。</s>傍江亭，穷杳霭，踞岩。</s>水深石冷，闻道别有洞中天。</s>待倩灵妃调曲，唤起冯夷短舞，从此问群仙。</s>云海渺无际，波涌缓移船。
范成大<s1>水调歌头<s2>万里吴船泊，归访菊篱秋。</s>（下缺）
葛长庚<s1>水调歌头<s2>金液还丹诀，无中养就儿。</s>别无他术，只要神水入华池。</s>采取天真铅汞，片晌自然交媾，一点紫金脂。</s>十月周天火，玉鼎产琼芝。</s>你休痴，今说破，莫生疑。</s>乾坤运用，大都不过坎和离。</s>石里缘何怀玉，因甚珠藏蚌腹，借此显天机。</s>何况妙中妙，未易与君知。
韩<s1>水调歌头<s2>玉水灵山地，燕寝亦书功。</s>邦人耆老，诞弥佳节以词通。</s>尔岂知吾恺悌，我乃因君谈笑，祝寿酒杯同。</s>箫鼓少人会，歌舞为谁容。</s>观坐客，惊野老，笔如风。</s>个般酬唱，诏回应上玉华东。</s>多少家传经济，留与孙谋持守，出处信何穷。</s>唤起千年调，分付一车公。
赵长卿<s1>水调歌头<s2>今夕知何夕，秋色正平分。</s>嫦娥此际，底事越样好精神。</s>已是天高气肃，那更清风洒洒，万里没纤云。</s>把酒临风饮，酒面起红鳞。</s>歌一曲，舞一曲，捧金樽。</s>从他妄想，老兔憔悴正纷纷。</s>我为桂花拚醉，明日扶头不起，颠倒白纶巾。</s>天若知人意，夜雨莫倾盆。
廖行之<s1>水调歌头<s2>黄色起犀表，紫绶照金章。</s>两朝耆德，应是南国旧龚黄。</s>曾上方壶蓬岛，万里鲸波不作，炎海赖清凉。</s>缓造鸿地，高卧水云乡。</s>近新来，春色好，遍潇湘。</s>不知今日何日，佳气拥高堂。</s>竞把芳尊为寿，细祝遐龄难老，福禄未渠央。</s>国栋欠元老，仙桂看诸郎。
仲并<s1>水调歌头<s2>华栋一何丽，移下小壶天。</s>几多曲房新户，缥缈似当年。</s>曾是使君风度，元有胸中丘壑，六月竹风寒。</s>一洗筝笛耳，歌舞粲筵间。</s>坐中客，醒复醉，听无眠。</s>已回归梦，犹复袅袅记清圆。</s>尚想饮中仙子，来处馀香飘坐，胜韵此双全。</s>为寄月华语，难与并蝉娟。
姜夔<s1>小重山令<s2>人绕湘皋月坠时。</s>斜横花树小，浸愁漪。</s>一春幽事有谁知。</s>东风冷，香远茜裙归。</s>鸥去昔游非。</s>遥怜花可可，梦依依。</s>九疑云杳断魂啼。</s>相思血，都沁绿筠枝。
黄机<s1>水调歌头<s2>金篆锁岩穴，玉斧凿山湫。</s>飞泉溅沫无数，六月自生秋。</s>夭矫长松千岁，上有泠然天籁，清响眇难收。</s>亭屋创新观，客鞅棹还留。</s>推名利，付飘瓦，寄虚舟。</s>蒸羔酿秫，醅瓮戢戢蚁花浮。</s>唤取能歌能舞，乘兴携将高处，杯酌荐球。</s>径醉双股直，白眼视庸流。
张孝祥<s1>水调歌头<s2>雪洗虏尘静，风约楚云留。</s>何人为写悲壮，吹角古城楼。</s>湖海平生豪气，关塞如今风景，剪烛看吴钩。</s>胜喜然犀处，骇浪与天浮。</s>忆当年，周与谢，富春秋。</s>小乔初嫁，香囊未解，勋业故优游。</s>赤壁矶头落照，肥水桥边衰草，渺渺唤人愁。</s>我欲乘风去，击楫誓中流。
无名氏<s1>水调歌头<s2>久雨忽开霁，花靥斗春娇。</s>家人笑道，老子今日是生朝。</s>细数平生功行，断自狂吟之外，全不犯科条。</s>心事淡如水，天合与逍遥。</s>也何须，期寿算，比松乔。</s>但令此去清健，到处狎渔樵。</s>说与门前鸥鹭，护我山中杞菊，日日长心苗。</s>世事儿戏耳，尊酒百忧消。
李曾伯<s1>水调歌头<s2>君莫厌行役，易尔此非难。</s>人情无已，久阴忧潦霁忧乾。</s>借得庭轩一榻，忘却征涂炎暑，小驻瀹龙团。</s>世路任渠险，襟抱五湖宽。</s>叹平生，环辙迹，已苍颜。</s>梅花雪片万里，奚又絷南冠。</s>应是江山好处，犹待推排老眼，天未许休官。</s>莫忆故园竹，日日报平安。
洪咨夔<s1>水调歌头<s2>四海止斋老，百世水心翁。</s>都将不尽事业，付与道俱东。</s>气脉中庸大学，体统采薇天保，几疏柘袍红，千仞倚寥碧，一点驾归鸿。</s>扈江蓠，贯薜荔，制芙蓉。</s>午桥绿野深处，心与境俱融。</s>搏控乾坤龙马，簸弄坎离日月，苍鬓映方瞳。</s>只恐又催诏，飞度橘花风。
无名氏<s1>水调歌头<s2>三径当松竹，五亩足烟霞。</s>个中卜宅，蓬山佳致足君家。</s>前有书江环绕，後有横岗，万象总森罗。</s>输奂飞处，此屋岂无华。</s>绿窗开，朱户敞，绣帘遮。</s>燕闲自适，百篇斗酒是生涯。</s>种善善根未绝，延桂桂枝可待，谁子为君夸。</s>佳嗣一夔足，荣耀必多嘉。
无名氏<s1>水调歌头<s2>谷旦垂弧矢，兰阃梦熊罴。</s>称觞内外相庆，同日又同时。</s>有此重重盛事，未羡石门奋建，韦氏信名齐。</s>珠履赴汤饼，玉果酌琼卮。</s>斗枢转，金瓯覆，筑沙堤。</s>争推是父是子，相继入黄扉。</s>方叔歌猷元老，复见少年黄琬，前後拜丹墀。</s>金日寿星现，再祝寿庞眉。
毛滂<s1>水调歌头<s2>谢安涵雅量，叔夜赋刚肠。</s>清宵假寐，应笑长孺卧淮阳。</s>尽彻东平屏障，不废南楼谈咏，宴寝自凝香。</s>庭下一杯土，须避赤帷裳。</s>双石健，含古色，照新堂。</s>百年乔木阴下，僵立两蛟苍。</s>目送千山爽气，帘卷一城风月，杖屦合彷徉。</s>他日峨眉秀，相望隔明光。
廖行之<s1>水调歌头<s2>韩国武中令，公望乃云孙。</s>平生壮志，凛凛长剑倚天门。</s>郁积胸中谋虑，慷慨尊前谈笑，袖手看风云。</s>唾手功名事，诗句自朝昏。</s>况高怀，吾所敬，果难能。</s>千金生产，一笑推尽与诸昆。</s>所至才成辄去，不为区区芥蒂，此意有谁论。</s>且举杯中酒，今日是生辰。
王义山<s1>乐语<s2>日日传宣金掌露。</s>当殿芳菲，似约春长驻。</s>微紫深红浑谩与。</s>淡妆偏趁泥金缕。</s>拂早薰风花里度。</s>吹送香尘，东殿称觞处。</s>歌罢花仙归洞府。</s>彩鸾驾雾来南浦。
吴潜<s1>水调歌头<s2>过了中秋後，今夜月方佳。</s>看来前夜圆满，才自阙些些。</s>扫尽乌云黑雾，放出青霄碧落，恰似我情怀。</s>把酒自斟酌，脱落到形骸。</s>问渠侬，分玉镜，断金钗。</s>少年心事，不知容易鬓边华。</s>千古天同此月，千古人同此兴，不是旋安排。</s>安得高飞去，长以月为家。
曹冠<s1>水调歌头<s2>造物巧锺赋，新腊报花期。</s>江梅清瘦，只是洁白逞芳姿。</s>我欲超群绝类，故学仙家繁杏，艳映横枝。</s>朱粉腻香脸，酒晕著冰肌。</s>玉堂里，山驿畔，最希奇。</s>谁将绛蜡笼玉，香雪染胭脂。</s>好向歌台舞榭，斗取红妆娇面，偎倚韵偏宜。</s>羌管莫吹动，风月正相知。
李纲<s1>水调歌头<s2>太白乃吾祖，逸气薄青云。</s>开元有道，聊复乘兴一来宾。</s>天子呼来方醉，洒面清泉微醒，馀吐试龙巾。</s>词翰不加点，歌阕满宫春。</s>笔风雨，心锦绣，极清新。</s>大儿中令，神契兼有坐忘人。</s>不识将军高贵，醉里指污吾足，乃敢尚衣嗔。</s>千载已仙去，图象耸风神。
吴潜<s1>水调歌头<s2>若说故园景，何止可消忧。</s>买邻谁欲来住，须把万金酬。</s>屋外泓澄是水，水外阴森是竹，风月尽兜收。</s>柳径荷漪畔，灯火系渔舟。</s>且东皋，田二顷，稻粱谋。</s>竹篱茅舍，窗户不用玉为钩。</s>新擘黄鸡肉嫩，新斫紫螯膏美，一醉自悠悠。</s>巴得春来到，芦笋长沙洲。
赵必<s1>水调歌头<s2>百岁人能几，七十世间稀。</s>何况先生八十，蔗境美如饴。</s>好与七松处士，更与梅花君子，永结岁寒知。</s>菊节先五日，满酌紫霞卮。</s>美成词，山谷字，老坡诗。</s>三径田园如昨，久矣赋归辞。</s>不是商山四皓，便是香山九老，红颊白须眉。</s>九十尚入相，绿竹颂猗猗。
李曾伯<s1>水调歌头<s2>千一载英杰，百二国山河。</s>提封几半宇宙，万里仗天戈。</s>十乘晋军旗鼓，三岁秦关扃锁，地利属人和。</s>位次功第一，未数侯何。</s>建青油，持柴荷，听黄麻。</s>乾坤整顿都了，玉殿侍羲娥。</s>且醉东湖花柳，却泛西湖舟楫，留不住岷峨。</s>谁为语儒馆，浓墨被诗歌。
葛长庚<s1>水调歌头<s2>不用寻神水，也莫问华池。</s>黄芽白雪，算来总是假名之。</s>只这坤牛乾马，便是离龙坎虎，不必更猜疑。</s>药物无斤两，火候不须时。</s>偃月炉，朱砂鼎，总皆非。</s>真铅真汞不炼，之炼要何为。</s>自己金公女，渐渐打成一块。</s>胎息象婴儿。</s>不信张平叔，你更问他谁。
李处全<s1>水调歌头<s2>飞雪已传信，端叶未分枝。</s>莫嫌开晚，前月曾付小春期。</s>谁道梳风洗雨，不许调脂弄粉，容易天姿。</s>眼界未多见，鼻观已先知。</s>昔西湖，今北客，各从宜。</s>要渠烂熳，趣得暖律为渠吹。</s>犹记石亭攀折，浑似扬州观赏，清兴欲寻诗。</s>三嗅不离手，如得和篇时。
徐经孙<s1>水调歌头<s2>客问矩山老，何事得优游。</s>追数平生出处，为客赋歌头。</s>三十五时侥幸，四十三年仕宦，七十□归休。</s>顶踵皆君赐，天地德难酬。</s>书数册，棋两局，酒三瓯。</s>此是日中受用，谁劣又谁优。</s>寒则拥炉曝背，暖则寻花问柳，乘兴狎沙鸥。</s>知足又知止，客亦许之不。
廖行之<s1>水调歌头<s2>林梢挂弦月，江路粲寒梅。</s>一年清绝，好是造物巧安排。</s>今日不知何日，佳气更随喜气，满室已春回。</s>欢事一时足，黄色两眉开。</s>紫髯公，平日事，亦高哉。</s>都将功业，分付兰玉满庭阶。</s>慈爱浑嗤张傅，信义更高吴李，别是一襟怀。</s>岁岁长生酒，剩□紫霞杯。
无名氏<s1>水调歌头<s2>何以作公寿，一纸寄讴吟。</s>当年生申有兆，梦文禽。</s>气宇虹霓万丈，胸次蟠龙七泽，锦绣萃中心。</s>高谊薄云表，随处是知音。</s>人俊逸，文卓荦，气雄深。</s>版岩合辞故隐，霖雨慰当今。</s>且把梅花酌酒，行即桂枝入手，桑荫未移阴。</s>珍重此时祝，何日盍朋簪。
刘之翰<s1>水调歌头<s2>凉露洗金井，一叶下梧桐。</s>谪仙浪游，何事华发作诗翁。</s>乌帽萧萧一幅，坐对清泉白石，矫首抚长松。</s>独鹤归来晚，声在碧霄中。</s>神仙宅，留玉节，驻金狨。</s>黔南一道，十万貔虎控雕弓。</s>笑折碧荷倒影，自唱采莲新曲，词句满秋风。</s>剑佩八千岁，长入大明宫。
王义山<s1>乐语<s2>消息一年传一度。</s>万岁枝香，总是留春处。</s>曾倚东风娇不语。</s>玉阶霞袂飘飘举。</s>蓬莱清浅红云路。</s>结子新成，要荐金盘去。</s>一实三千须记取。</s>东朝宴罢回青羽。
李曾伯<s1>水调歌头<s2>岘山羊叔子，江左管夷吾。</s>勋名掀揭宇宙，金匮侈丹书。</s>两载风寒卧护，一柱狂澜屹立，形势壮陪都。</s>功业笑儿辈，别有大规模。</s>看东归，游凤沼，转鸿枢。</s>不应廊庙人物，犹佩玉麟符。</s>好是茅峰仙客，更与锺山佛子，同日庆垂弧。</s>一饮共千岁，永永辅皇图。
翠微翁<s1>水调歌头<s2>荚绕开六，宝历已当千。</s>人间收尽繁溽，凉意入琴弦。</s>尽道荐衡交剡，更值生申时节，喜色动闾阎。</s>终夜望银汉，文宿贯台躔。</s>定燕秦，封晋魏，信当然。</s>处处红莲开幕，曹掾岂能淹。</s>见说玉堂飞诏，已许金闺通籍，蓬岛伴神仙。</s>来岁寿卮酒，应醉御炉烟。
辛弃疾<s1>水调歌头<s2>寒食不小住，千骑拥春衫。</s>衡阳石鼓城下，记我旧停骖。</s>襟似潇湘桂岭，带似洞庭春草，紫盖屹东南。</s>文字起骚雅，刀剑化耕蚕。</s>看使君，於此事，定不凡。</s>奋髯抵几堂上，尊俎自高谈。</s>莫信君门万里，但使民歌五裤，归诏凤凰衔。</s>君去我谁饮，明月影成三。
葛长庚<s1>水调歌头<s2>有一修行法，不用问师傅。</s>教君只是，饥来吃饭困来眠。</s>何必移精运气，也莫行功打坐，但去净心田。</s>终日无思虑，便是活神仙。</s>不憨痴，不狡诈，不风颠。</s>随缘饮啄，算来命也付之天。</s>万事不由计较，造物主张得好，凡百任天然。</s>世味只如此，拚做几千年。
赵长卿<s1>水调歌头<s2>贪痴无了日，人事没休期。</s>白驹过隙，百岁能得几多时。</s>自古腰金结绶，著意经营辛苦，回首不胜悲。</s>名未能安稳，身已至倾危。</s>空剜刻，休巧诈，莫心欺。</s>须知天定，只见高与新碑。</s>我已从头识破，赢得当歌临酒，欢笑且随宜。</s>较甚荣和辱，争甚是和非。
陈造<s1>水调歌头<s2>胜日探梅去，邂逅得奇观。</s>南枝的，陡觉品俗又香悭。</s>曾是瑶妃清瘦，帝与金丹换骨，酒韵上韶颜。</s>百叠侈罗袂，小立耐春寒。</s>凝香地，古仙伯，玉尘间。</s>烦公持并三友，秀色更堪。</s>定笑芙蓉骚客，认作东风桃杏，醉眼自相谩。</s>相见落诗笔，字字漱龙阑。
康与之<s1>风流子<s2>结客少年场。</s>繁华梦，当日赏风光。</s>红灯九街，买移花市，画楼十里，特地梅妆。</s>醉魂荡，龙跳万字，鲸饮吸三江。</s>娇随钿车，玉骢南陌，喜摇双桨，红袖横塘。</s>天涯归期阻，衡阳雁不到，路隔三湘。</s>难见谢娘诗好，苏小歌长。</s>漫自惜鸾胶，朱弦何在，暗藏罗结，红绶消香。</s>歌罢泪沾宫锦，襟袖淋浪。
方千里<s1>风流子<s2>河梁携手别，临歧语，共约踏青归。</s>自双燕再来，断无音信，海棠开了，还又参差。</s>料此际，笑随花便面，醉骋锦障泥。</s>不忆故园，粉愁香怨，忍教华屋，绿惨红悲。</s>旧家歌舞地，生疏久，尘暗凤缕罗衣。</s>何限可怜心事，难诉欢期。</s>但两点愁蛾，才开重敛，几行清泪，欲制还垂。</s>争表为郎憔悴，相见方知。
方岳<s1>水调歌头<s2>明日又重午，搀借玉蒲香。</s>劝金且尽杯酒，听我试平章。</s>时事艰难甚矣，人物眇然如此，骚意满潇湘。</s>醉问屈原子，烟水正微茫。</s>溯层峦，浮叠嶂，碧云乡。</s>眼中犹有公在，吾意亦差强。</s>胸次甲兵百万，笔底天人三策，堪补舜衣裳。</s>要及黑头耳，霖雨趁梅黄。
陆游<s1>水调歌头<s2>江左占形胜，最数古徐州。</s>连山如画，佳处缥渺著危楼。</s>鼓角临风悲壮，烽火连空明灭，往事忆孙刘。</s>千里曜戈甲，万灶宿貔貅。</s>露沾草，风落木，岁方秋。</s>使君宏放，谈笑洗尽古今愁。</s>不见襄阳登览，磨灭游人无数，遗恨黯难收。</s>叔子独千载，名与汉江流。
曹遇<s1>水调歌头<s2>造物巧能赋，新腊报花期。</s>江梅清瘦，只是洁白逞芳姿。</s>我欲超君绝类，故学仙家繁杏，艳映横枝。</s>朱粉腻香脸，酒晕著冰肌。</s>玉堂里，山驿畔，最希奇。</s>谁将绛蜡笼玉，香雪染胭脂。</s>好向歌台舞榭，斗取红妆娇面，偎依韵偏宜。</s>羌管莫吹动，风月正相知。
刘学箕<s1>水调歌头<s2>三载役京口，十度过松江。</s>垂虹亭下烟水，长是映蓬窗。</s>钓得锦鳞成脍，快把双螯浩饮，豪气未能降。</s>醉舞影零乱，心逐浪舂撞。</s>景苍茫，歌乃，石空。</s>蒹葭深处，适意鱼鸟自双双。</s>便拟轻舟短棹，明月清风长共，与世绝纷龙。</s>嘉遁有真隐，不羡鹿门庞。
魏了翁<s1>水调歌头<s2>宇宙一大物，掌握付诸人。</s>人心不满方寸，北浩无垠。</s>或者寒蝉自比，不尔秃犀贻笑，龊龊竟何成。</s>胡不引贤者，相与共弥纶。</s>未如何，尝试使，问苍。</s>四时迭起代谢，有屈岂无伸。</s>昨夜伶伦声里，一气排阴直上，阳德与时新。</s>道长自今日，持此庆生申。
毛并<s1>风流子<s2>新禽初弄舌，东郊外，催尔踏青期。</s>渐晴滟翠漪，惠风骀荡，暖蒸红雾，淑景辉迟。</s>粉墙外，杏花无限笑，杨柳不胜垂。</s>闲里岁华，但惊萧索，老来心赏，尤惜芳菲。</s>平生歌酒地，空回首，惆怅触绪沾衣。</s>谁见素琴翻恨，青镜留悲。</s>念千里云遥，暮天长短，十年人杳，流水东西。</s>惟有寄情芳草，依旧萋萋。
张元干<s1>水调歌头<s2>闰馀有何好，一岁两中秋。</s>滕王高阁曾醉，月涌大江流。</s>今夜钓龙台上，还似当时逢闰，佳句记英游。</s>看山兼看月，登阁复登楼。</s>别离久，今古恨，大刀头。</s>老来长是清梦，宛在旧神州。</s>遐想芗林风味，瓮里自倾春色，不用贳貂裘。</s>笑我成何事，搔首谩私忧。
袁去华<s1>水调歌头<s2>云冻鸟飞灭，春意著林峦。</s>娥何事，醉撼瑞叶落人间。</s>斜入酒楼歌处，微褪茅檐烟际，窗户漾光寒。</s>西帝游何许，翳凤更骖鸾。</s>玉楼耸，银海眩，倚阑干。</s>渔蓑江上归去，浑胜画图看。</s>三嗅疏枝冷蕊，索共梅花一笑，相对两无言。</s>月影黄昏里，清兴绕吴山。
葛胜仲<s1>水调歌头<s2>胜友欣倾盖，羁宦懒书空。</s>爱君笔力清壮，名已在蟾宫。</s>萧散英姿直上，自有练裙葛帔，岂待半通铜。</s>长短作新语，墨纸似鸦浓。</s>山吐月，溪泛艇，率君同。</s>吾侪轰饮文字，乐不在歌锺。</s>今夜长风万里，且倩泓澄浩荡，一为洗尘容。</s>世上闲荣辱，都付寒边翁。
王质<s1>水调歌头<s2>淮海一星出，分野到梁州。</s>玉京群帝朝斗，公在列仙流。</s>尽扫枪格泽，高拱紫微太乙，霞佩拂红。</s>非雾非烟里，永侍绀云裘。</s>日南至，月既望，寿君侯。</s>梅花满眼，一朵聊当一千秋。</s>半夜玉堂承诏，翼旦路朝宣册，归去作班头。</s>风静瞿塘峡，安稳放行舟。
韩元吉<s1>水调歌头<s2>江路晓来雨，残暑夜全消。</s>人言天上今夕，飞鹊渐成桥。</s>杳杳云车何处。</s>脉脉红蕖香度。</s>瓜果趁良宵。</s>推枕断虹卷，抚槛白鱼跳。</s>无湖客，临风露，倚兰苕。</s>云涛四起，极目人世有烟霄。</s>我送君舟西渡。</s>君望我帆南浦。</s>明日恨迢迢。</s>且醉吴淞月，重听浙江潮。
无名氏<s1>水调歌头<s2>人道孰为大，尚小易咸常。</s>厥初皇极中建，扶世有三纲。</s>仁义阴阳道立，父母乾坤位正，六子发辉光。</s>一日不容缓，此意久弥昌。</s>杯举庆，天作合，月探囊。</s>十年不字以正，乃字便惟良。</s>推阐家人一卦，迤逦齐家治国，鼎鼐得姬姜。</s>旧物中书令，玉润继汾阳。
魏了翁<s1>水调歌头<s2>促织谁遣汝，唧唧不能休。</s>揽衣起观，四顾河汉淡如油。</s>露下南山荟蔚，风抹西湖菱芰，客感浩悠悠。</s>尚此推不去，岁寿两公侯。</s>自侯归，闲日月，几春秋。</s>东方千骑，何事白首去为州。</s>会有葛公清侣，携上神仙官府，玉案侍前旒。</s>却袖经纶手，归伴赤松游。
辛弃疾<s1>水调歌头<s2>日月如磨蚁，万事且浮休。</s>君看檐外江水，滚滚自东流。</s>风雨瓢泉夜半，花草雪楼春到，老子已菟裘。</s>岁晚问无恙，归计橘千头。</s>梦连环，歌弹铗，赋登楼。</s>黄鸡白酒，君去村社一番秋。</s>长剑倚天谁问，夷甫诸人堪笑，西北有神州。</s>此事君自了，千古一扁舟。
王义山<s1>乐语<s2>自在云间白鹤飞。</s>晴川浴罢不胜衣。</s>旋裁五色冰蚕锦，千花覆处，三呼声里，惹得御香归。
张孝祥<s1>水调歌头<s2>五岭皆炎热，宜人独桂林。</s>江南驿使未到，梅蕊破春心。</s>繁会九衢三市，缥缈层楼杰观，雪片一冬深。</s>自是清凉国，莫遣瘴烟侵。</s>江山好，青罗带，碧玉簪。</s>平沙细浪欲尽，陡起忽千寻。</s>家种黄柑丹荔，户拾明珠翠羽，箫鼓夜沈沈。</s>莫问骖鸾事，有酒且频斟。
韩玉<s1>水调歌头<s2>月里一枝桂，不付等闲人。</s>昔年霄汉，闻道争者尽输君。</s>衣袖天香犹在，风度仙清难老，冰雪莹无尘。</s>赋才三十倍，论寿八千春。</s>夏庭芝，周室凤，舜郊麟。</s>岂如今日称瑞，皇国再生申。</s>聊借济时霖雨，来种重湖桃李，和气一番新。</s>尚闻虚黄阁，行看秉洪钧。
马廷鸾<s1>水调歌头<s2>老子早知退，鸥鹭未盟寒。</s>痴顽逾六望七，宁以寿为欢。</s>风有黍离伤咽，雅有蓼莪憔悴，使我不能餐。</s>更把南陔读，泪落广陵澜。</s>踏峨峰，腾华顶，卧王宫。</s>青山与汝卒岁，紫茹可登盘。</s>乞得白翁归处，莫学缁郎更误，危梦倚栏干。</s>多谢长生曲，颜面怕人看。
沈元实<s1>水调歌头<s2>金关五云里，玉座太微间。</s>凌虚新就燕间，宣唤侍臣班。</s>丹坐移前席，禁漏声传高阁，喜气满龙颜。</s>天语眷畴昔，政路稳跻攀。</s>酒如渑，香袅穗，寿南山。</s>橙黄桔绿，樽前辉映菊花团。</s>清晓凉风凝露，晴昼秋光满院，岁岁奉君。</s>待看云台画，荣观侈人寰。
夏元鼎<s1>水调歌头<s2>耳目身之宝，固塞勿飞扬。</s>存无守有，中间无念以为常。</s>把定玄关一窍，视听尽收归里，坎兑互堤防。</s>寤寐神依抱，形气两相忘。</s>圆陀陀，光烁烁，貌堂堂。</s>分明真我，罔象里全彰。</s>此即非空非色，自是本来面目，阴鼎炼元阳。</s>出世真如佛，馀二莫思量。
陈敷<s1>水调歌头<s2>明月双溪上，胜景号金华。</s>当年此夕，多少鸾凤杂云霞。</s>共拥飘倦伯，来作人间英杰，王谢旧名家。</s>纶绋妙文采，帷幄富忠嘉。</s>圣天子，形梦寐。</s>眷尤加。</s>麒麟烟上早晚，丹陛听宣麻。</s>鼎袖无穷勋业，岁岁薰风日永，萱秀北堂花。</s>潋滟绮筵酒，寿算等胡沙。
葛长庚<s1>水调歌头<s2>杜宇伤春去，蝴蝶喜风清。</s>一犁梅雨，前村布谷正催耕。</s>天际银蟾映水，谷口锦云横野，柳外乱蝉鸣。</s>人在斜阳里，几点晚鸦声。</s>采杨梅，摘卢橘，朱樱。</s>奉陪诸友，今宵烂饮过三更。</s>同入醉中天地，松竹森森翠幄，酣睡绿苔茵。</s>起舞弄明月，天籁奏箫笙。
李昴英<s1>水调歌头<s2>郭外足幽胜，潮入涨溪流。</s>舫斋小小一叶，老子日遨游。</s>管领白苹红蓼，披戴绿蓑青箬，直钓任沈浮。</s>玉楼胞鲈脍，雪阵狎沙鸥。</s>个中眠，个中坐，个中讴。</s>个中收拾诗料，觞客个中留。</s>休羡乘槎博望，且听洞箫赤壁，乐处是瀛洲。</s>日月荡双桨，天地一虚舟。
赵善括<s1>水调歌头<s2>浩叹对青史，循吏久无闻。</s>二年江右，赖公华节布阳春。</s>才自搴帷问俗，无复埋轮当道，一路尽澄清。</s>多少攀辕意，不待及瓜人。</s>驻膏车，迟祖帐，倒离尊。</s>满庭桃李绿阴，何处不深恩。</s>此去玉音应问，底事金围微减，忧国更忧民。</s>造膝一言语，四海入洪钧。
叶梦得<s1>水调歌头<s2>修眉扫遥碧，清镜走回流。</s>堤外柳烟深浅，碧瓦起朱楼。</s>分付平云千里，包卷骚人遗思，春色入帘钩。</s>桃李尽无语，波影动兰舟。</s>念谢公，平生志，在沧洲。</s>登临漫怀风景，佳处每难酬。</s>却叹从来贤士，如我与公多矣，名迹竟谁留。</s>惟有尊前醉，何必问消忧。
京镗<s1>水调歌头<s2>衮衮长江水，策策晓霜风。</s>求归得请，特地送我布帆东。</s>出处何关轻重，去住不拘淹速，社燕与秋鸿。</s>父老休相恋，四载愧无功。</s>谁知有，楼百尺，卧元龙。</s>来从天上，一麾游戏斗牛中。</s>闻道君王前席，见说从臣虚位，变化待鲲鸿。</s>一笑同锦里，万事付金锺。
范成大<s1>水调歌头<s2>万里汉都护。</s>（下缺）
包恢<s1>水调歌头<s2>羽觞随曲水，佳气溢双清。</s>真贤瑞世，恰与真圣日同生。</s>出侍红云一朵，出按皇华六辔，特地福吾闽。</s>底是长生，八郡咏歌声。</s>奏天子，倾义廪，济饥民。</s>南州指使，青州公案一般仁。</s>却恐紫泥有诏，社稷重臣事业，非晚觐岩宸。</s>来岁这般节，宣劝玉堂人。
曾布<s1>水调歌头<s2>凤凰钗，宝玉凋零。</s>惨然怅，娇魂怨，饮泣吞声。</s>还被凌波呼唤，相将金谷同游，想见逢迎处，揶揄羞面，妆脸泪盈盈。</s>醉眠人，醒来晨起，血凝螓首，但惊喧，白邻里，骇我卒难明。</s>思败幽囚推究，覆盆无计哀鸣。</s>丹笔终诬服，圜门驱拥，衔冤垂首欲临刑。
葛长庚<s1>水调歌头<s2>天下云游客，气味偶相投。</s>暂时相聚，忽然云散水空流。</s>饱饫闽中风月，又爱浙间山水，杖屦且逍遥。</s>太上包中下，只得个无忧。</s>是和非，名与利，一时休。</s>自家醒了，不成得恁地埋头。</s>任是南州北郡，不问大张小李，过此便相留。</s>且吃随缘饭，莫作俗人愁。
李处全<s1>水调歌头<s2>落日暝云合，客子意如何。</s>定知今日，封六巽二弄干戈。</s>四望际天空阔，一叶凌涛掀舞，壮志未消磨。</s>为向吴儿道，听我扣舷歌。</s>我常欲，利剑戟，斩蛟鼍。</s>胡尘未扫，指挥壮士挽天河。</s>谁料半生忧患，成就如今老态，白发逐年多。</s>对此貌无恐，心亦畏风波。
辛弃疾<s1>水调歌头<s2>我亦卜居者，岁晚望三闾。</s>昂昂千里，泛泛不作水中凫。</s>好在书携一束，莫问家徒四壁，往日置锥无。</s>借车载家具，家具少於车。</s>舞乌有，歌亡是，饮子虚。</s>二三子者爱我，此外故人疏。</s>幽事欲论谁共，白鸥飞来似可，忽去复何如。</s>群鸟欣有托，吾亦爱吾庐。
王义山<s1>乐语<s2>十样仙葩天也爱。</s>留住春光，一一娇相赛。</s>万里莺花开世界。</s>园林点检随时采。</s>□□□眉仙体态。</s>天与司花，舞彻歌还再。</s>献与千官头上戴。</s>年年万岁声中拜。
朱敦儒<s1>水调歌头<s2>中秋一轮月，只和旧青冥。</s>都缘人意，须道今夕别般明。</s>是处登临开宴，争看吴歌楚舞，沈醉倒金尊。</s>各自心中事，悲乐几般情。</s>烛摧花，鹤警露，忽三更。</s>舞茵未卷，玉绳低转便西倾。</s>认取眼前流景，试看月归何处，因甚有亏盈。</s>我自阖门睡，高枕笑浮生。
范成大<s1>水调歌头<s2>万里桥边客。</s>（下缺）
赵善括<s1>水调歌头<s2>碧云初返岫，潦水正鸣滩。</s>兰舟容与，歌舞偏称笑中看。</s>烛影烘寒成暖，花色照人如画，一坐有馀欢。</s>酒滟浮金盏，香缕霭雕盘。</s>碧簪横，银漏永，玉樽乾。</s>喧春鼓吹，翠袖起舞佩珊珊。</s>记得山明水秀，何处朝云暮雨，常在梦魂间。</s>多少难言事，都付两眉弯。
管鉴<s1>水调歌头<s2>南雪不到地，今雪瑞非常。</s>堆檐平砌，晚来风定转飞扬。</s>浩荡乾坤无际，洗尽蛮烟瘴雾，和气遍遐荒。</s>满眼丰年意，民共乐时康。</s>倚琼楼，临玉树，举瑶觞。</s>高吟低唱，从他减尽少年狂。</s>且趁明年春好，整顿雨犁风箬，归去老农桑。</s>唤起江南梦，先到水云乡。
吴叔虎<s1>水调歌头<s2>清澈黄河底，乙未政和年。</s>坤珍阐瑞，运符五百间生贤。</s>日暖曲江花柳，鼎沸韶春弦管，尺五是青天。</s>殊宠逢熙载，吉梦送真仙。</s>承盛德，公故国，庆双全。</s>行看旌钺紫泥，丹诏下苕川。</s>多祝多男多寿，长愿长安长乐，剑履玉宸前。</s>蕙炷紫琳馆，丹笔蕊珠篇。
胡幼黄<s1>水调歌头<s2>有喜君初度，风雨作秋声。</s>连旬烈日，稻畦麦垅欲扬尘。</s>好似天瓢在手，笑把群龙呵叱，四野注如倾。</s>勃勃生意满，翠浪涌纵横。</s>君知否，仁者寿，寿斯仁。</s>自从三代而下，民命寄苍。</s>满目桑麻谷粟，满目簿书期会，试说与仁人。</s>小试作霖手，苏醒永新民。
刘辰翁<s1>水调歌头<s2>仙掌下驰道，清露滴芙蓉。</s>无似酒初醒，身世笑颦中。</s>万朵花灯夜宴，一叶扁舟海岛，寂寂五更风。</s>误赏明妆靓，愁思满青铜。</s>陂六六，三十六，渺何穷。</s>江南曲曲烟雨，谁是醉施翁。</s>但恨才情都老，无复风流曾梦，缥缈赋惊鸿。</s>寄语清净社，小饮合相容。
张元干<s1>水调歌头<s2>雨断翻惊浪，山瞑拥归云。</s>麦秋天气，聊泛征棹泊江村。</s>不羡腰间金印，却爱吾庐高枕，无事闭柴门。</s>搔首烟波上，老去任乾坤。</s>白纶巾，玉麈尾，一杯春。</s>性灵陶冶，我辈犹要个中人。</s>莫变姓名吴市，且向渔樵争席，与世共浮沈。</s>目送飞鸿去，何用画麒麟。
荣樵仲<s1>水调歌头<s2>既难求富贵，何处没溪山。</s>不成天也，不容我去乐清闲。</s>短褐宽裁疏葛，柱杖横拖瘦玉，著个竹皮冠。</s>弄影碧霞里，长啸翠微间。</s>醉时歌，狂时舞，困时眠。</s>け然自得，了无一点俗相干。</s>拟把清风明月，剪作长篇短阕，留与世人看。</s>待倩月边女，归去借青鸾。
赵老<s1>水调歌头<s2>梅仙了无讼，拄笏看西山。</s>山涵秋晓，水光磨荡有无间。</s>自是灵襟空洞，更望风云吞吐，浩渺白鸥闲。</s>高诵远游赋，独立桂香阑。</s>谩常谈，如观水，要观澜。</s>物情长在，人生何用苦求难。</s>随我一觞一咏，任彼非元彼非白，唯放酒杯宽。</s>富贵偿来事，天道管知还。
刘辰翁<s1>水调歌头<s2>不饮强须饮，今日是重阳。</s>向来健者安在，世事两茫茫。</s>叔子去人远矣，正复何关人事，堕泪忽成行。</s>叔子泪自堕，烟没使人伤。</s>燕何归，鸿欲断，蝶休忙。</s>渊明自无可奈，冷眼菊花黄。</s>看取龙山落日，又见骑台荒草，谁弱复谁强。</s>酒亦何有好，暂醉得相忘。
张孝祥<s1>水调歌头<s2>客里送行客，常苦不胜情。</s>见公秣马东去，底事却欣欣。</s>不为青毡俯拾，自是公家旧物，何必更关心。</s>且喜谢安石，重起为苍生。</s>圣天子，方侧席，选豪英。</s>日边仍有知己，应剡荐章间。</s>好把文经武略，换取碧幢红旆，谈笑扫胡尘。</s>勋业在此举，莫厌短长亭。
陈德武<s1>水调歌头<s2>梦足芙蓉曙，步入牡丹丛。</s>试将枝叶枚数，宠紫与娇红。</s>如诉如歌体态，轻暖轻寒天气，春色把人烘。</s>百斛沈檀味，两腋麝兰风。</s>春衫透，罗袜沁，暗回中。</s>芳心能有多少，一点束千里。</s>只恐避丝行露，漫惹狂蜂轻蝶，珍重惜仪容。</s>兰蕙修芳佩，苹藻荐公宫。
无名氏<s1>水调歌头<s2>尧历庆良月，管换新冬。</s>玉成西爽，五云拂晓画楼东。</s>人指谢家庭砌，眼底猗兰奕叶，特地茁新丛。</s>不是善根种，争得占春风。</s>步鹏程，名虎榜，早收功。</s>建安衣钵，定知他日属奇童。</s>且说而今胜事，珠履三千称贺，相对醉颜红。</s>拜贺无他语，相庆黑头公。
杨冠卿<s1>水调歌头<s2>曳杖罗浮去，辽鹤正南翔。</s>青鸾为报消息，岩壑久相望。</s>无奈渔溪乃，唤起苹洲昨梦，风雨趁归航。</s>万里家何许，天阔水云长。</s>历五湖，转湘楚，下三江。</s>兴亡千古馀恨，收拾付诗囊。</s>重到然犀矶渚，不见骑鲸仙子，客意转凄凉。</s>举酒酹江月，襟袖泪淋浪。
毛并<s1>水调歌头<s2>汉代李元礼，江左管夷吾。</s>英姿雅望，凛凛玉立冠中都。</s>胸中千丈，不肯低回青禁，引去卧江湖。</s>更学鸱夷子，一舸下东吴。</s>送公别，杯酒尽，少踌躇。</s>旧棠阴下，几人临路拥行车。</s>归近云天尺五，梦想经纶贤业，谈笑取单于。</s>为问苕溪水，留得此翁无。
汪莘<s1>水调歌头<s2>草木自成岁，禽鸟已春声。</s>仰观俯察，多少宇宙古今情。</s>遐想炎黄以上，逮至汉唐而下，几个费经营。</s>巢许有真意，无责自身轻。</s>富与贵，贫与贱，死还生。</s>方壶岁晚，深感梅蕊向人倾。</s>造物元来无物，有物还应自造，人意几曾平。</s>天际识归路，野鹤忽长鸣。
张<s1>水调歌头<s2>孤棹溯霜月，远过阖闾城。</s>系船杨柳桥畔，吹袖晚寒轻。</s>百尺层台重上，万事红尘一梦，回首几周星。</s>风调信衰减，亲旧总雕零。</s>认群峰，寻四塔，半烟横。</s>平生感慨，况逢佳处辄销凝。</s>休说当时雕辇，不见後来游鹿，斜照水空明。</s>猛把画阑拍，飞雁两三声。
杨泽民<s1>风流子<s2>行乐平生志，方从事，未出已思归。</s>叹欢宴会同，类多暌阻，冶游踪迹，还又参差。</s>年华换，利名虚岁月，交友半云泥。</s>休忆旧游，免成春瘦，莫怀新恨，恐惹秋悲。</s>惟思行乐处，几思为春困，醉枕罗衣。</s>何事暗辜芳约，偷负佳期。</s>念待月西厢，花阴浅浅，倚楼南陌，云意垂垂。</s>别後顿成消黯，伊又争知。
苏轼<s1>水调歌头<s2>昵昵儿女语，灯火夜微明。</s>恩冤尔汝来去，弹指泪和声。</s>忽变轩昂勇士，一鼓填然作气，千里不留行。</s>回首暮云远，飞絮搅青冥。</s>众禽里，真彩凤，独不鸣。</s>跻攀寸步千险，一落百寻轻。</s>烦子指间风雨，置我肠中冰炭，起坐不能平。</s>推手从归去，无泪与君倾。
李纲<s1>水调歌头<s2>花径不曾扫，蓬户为君开。</s>元戎小队，清晓佳客与同来。</s>我为衰迟多病，且恁浇花艺药，随分葺池台。</s>多谢故人意，迂访白云隈。</s>暮春月，修禊事，会兰斋。</s>一觞一咏，何愧当日畅幽怀。</s>况是茂林修竹，映带清流湍激，山色碧崔嵬。</s>勿复叹陈迹，且为醉金杯。
陈著<s1>水调歌头<s2>风骨最魁岸，宇宙更宽平。</s>□人皆道，天上南极寿星精。</s>随意後园花木，满眼家山松竹，尽可适平生。</s>门外底须问，好占菊轩清。</s>听乡评，义方训，莫如兄。</s>元方既玉就□，更要季方成。</s>不使尘劳顿挫，他日功名入手，当不负椿庭。</s>不见窦谏议，教子有馀荣。
葛长庚<s1>水调歌头<s2>一个奇男子，万象落心胸。</s>学书学剑，两般都没个成功。</s>要去披缁学佛，首下一拳轻快，打破太虚空。</s>末後生华发，再拜玉清翁。</s>二十年，空挫过，只飘蓬。</s>这回归去，武夷山下第三峰。</s>住我旧时庵子，碗水把柴升米，活火煮教浓。</s>笑指归时路，弱水海之东。
无名氏<s1>水调歌头<s2>不能烦恼得，掉臂便归休。</s>前度风樯，这回潦辙几悠悠。</s>幸得有云一谷，更自有书万卷，著甚麽来由。</s>月采混鱼目，霜口蝇头。</s>相山中，侯醉境，将诗流。</s>情知薄命，天样勋业也须收。</s>辟逻世间万事，推放那边一壁，百尺卧高楼。</s>日月草头露，天地水中沤。
朱敦儒<s1>水调歌头<s2>白日去如箭，达者惜分阴。</s>问君何苦，长抱冰炭利名心。</s>冀望封侯一品，侥升仙三岛，不死解烧金。</s>听取百年曲，三叹有遗音。</s>会良朋，逢美景，井频斟。</s>昔人已矣，松下泉底不如今。</s>幸遇重阳佳节，高处红萸黄菊，好把醉乡寻。</s>澹澹飞鸿没，千古共销魂。
魏了翁<s1>水调歌头<s2>江水自石纽，灌口怒腾辉。</s>便如黑水北出，迤逦到三危。</s>百尺长虹夭矫，两岸苍龙偃蹇，翠碧互因依。</s>古树百夫长，修竹万竿旗。</s>画堂开，风与月，巧相随。</s>史君领客行乐，旌纛立披披。</s>慨想二江遗迹，更起三闾忠愤，此日最为宜。</s>推本美功意，禹甸六章诗。
刘辰翁<s1>水调歌头<s2>似似不常似，似我一生徒。</s>画工自画龙种，忽近海飞鱼。</s>大笑北宫称弟，遂使西河疑女，同气自椒萸。</s>且谓杜公者，即是老君乎。</s>日给华，芎本，薛羊书。</s>马师真只这是，可是浮图。</s>大小卢同马异，天下使君与操，但欠虎铜符。</s>说甚左眼痣，已过洞庭湖。
周紫芝<s1>水调歌头<s2>落日在烟树，云水两空。</s>澹霞消尽，何事依约有微红。</s>湖上晚来风细，吹尽一天残雨，苍翠湿千峰。</s>谁遣长空月，冷浸玉壶中。</s>问明月，应解笑，白头翁。</s>不堪老去，依旧临水照衰容。</s>良夜几横烟棹，独倚危墙西望，目断远山重。</s>但恨故人远，此乐与谁同。
黄庭坚<s1>水调歌头<s2>瑶草一何碧，春入武陵溪。</s>溪上桃花无数，花上有黄鹂。</s>我欲穿花寻路，直入白云深处，浩气展红霓。</s>只恐花深里，红露湿人衣。</s>坐玉石，玉枕，拂金徽。</s>谪仙何处，无人伴我白螺杯。</s>我为灵芝仙草，不为朱唇丹脸，长啸亦何为。</s>醉舞下山去，明月逐人归。
刘辰翁<s1>水调歌头<s2>不见古时月，何似汉时秋。</s>朱陈村里新样，新妇又骑牛。</s>欲脱参前氐後，又说河边河鼓，此会没来由。</s>何处设瓜果，香动帻沟窭。</s>郭郎老，谁为理，岂情流。</s>人间□睡五日，五日复何悠。</s>吾腹空虚久矣，子有满堂锦绣，犊鼻若为酬。</s>玉友此时好，空负葛巾。
周紫芝<s1>水调歌头<s2>濯锦桥边月，几度照中秋。</s>年年此夜清景，伴我与君游。</s>万里相随何处，看尽吴波越嶂，更向古徐州。</s>应为霜髯老，西望倚黄楼。</s>天如水，云似扫，素魂流。</s>不知今夕何夕，相对语羁愁。</s>故国归来何事，记易南枝惊鹊，还对玉蟾羞。</s>踏尽疏桐影，更复为君留。
葛郯<s1>水调歌头<s2>帆腹饱天际，树发渺云头。</s>翠光千顷，为谁来去为谁留。</s>疑是吴宫西子，淡扫修眉一抹，妆罢玉奁秋。</s>中流送行客，却立望层楼。</s>风色变，堤草乱，浪花愁。</s>跳珠翻墨，轰雷掣电几时收。</s>应是阳侯薄相，催我胸中锦绣，清唱和鸣鸥。</s>残霞似相贷，一缕媚汀洲。
李曾伯<s1>水调歌头<s2>万里长淮北，青是汉时山。</s>几年壁垒相望，高枕度春闲。</s>不道草庐豪杰，手袖伊吾长剑，驰志在楼兰。</s>锺鼓令秋肃，毡胆冰寒。</s>诗书帅，金横带，玉为鞍。</s>天生如结数辈，虏岂易江南。</s>京索成皋此际，东郭韩庐俱困，故老正争看。</s>琳檄未能草，冯铗直空弹。
葛郯<s1>水调歌头<s2>青铜昏水面，乌帽裹山头。</s>风涛如此，天公作意巧相留。</s>常记垂虹晚渡，卧看菰蒲烟雨，屈指十三秋。</s>恍若华胥梦，无语下西楼。</s>翠翻空，寒入座，不禁愁。</s>五弦弹尽，隐隐天末暮虹收。</s>欲伴渔翁钓艇，乃一声江上，寒碧点轻鸥。</s>无人阻归兴，直欲迈长洲。
李好古1<s1>水调歌头<s2>历历江南树，半在水云间。</s>不须回首，且来著眼向淮山。</s>过尽金山晕碧，望断焦山空翠，杨柳绕江边。</s>此意无人会，独自久凭阑。</s>夜吹箫，朝问法，记坡仙。</s>只今何许，当时三峡倒词源。</s>水调翻成新唱，高压风流前辈，使我百忧宽。</s>有酒更如海，容我醉时眠。
吴潜<s1>水调歌头<s2>小队旌旗出，画倚嵩竹。</s>青秧白水无际，中有一犁耕。</s>听得田翁相语，今岁时年恰好，眨眼是秋成。</s>老守何能解，持此报皇明。</s>望家山，千里外，楚云平。</s>良田二顷，非村非郭枕柴局。</s>况有檐林香透，更有杨堤阴合，魂梦每宵征。</s>巴得西风起，吾亦文前程。
丘<s1>水调歌头<s2>小队拥龙节，三度过鲈乡。</s>烟波万顷，波绉湿斜阳。</s>何处渔舟唱晚，最是芦花风断，乃一声长。</s>矫首望空阔，逸兴坠微茫。</s>笑尘缨，何日许，濯沧浪。</s>天随甫里，相寻无处一凄凉。</s>会把水光山色，收入烟蓑短艇，胜世作清狂。</s>举酒属公子，富贵未渠央。
朱熹<s1>水调歌头<s2>不见严夫子，寂莫富春山。</s>空馀千丈危石，高插暮云端。</s>想象羊裘披了，一笑两忘身世，来把钓鱼竿。</s>不似林间翮，飞倦始知还。</s>中兴主，功业就，鬓毛斑。</s>驰驱一世豪杰，相与济时艰。</s>独委狂奴心事，不羡痴儿鼎足，放去任疏顽。</s>爽气动心斗，千古照林峦。
韩元吉<s1>水调歌头<s2>世事不须问，我老但宜仙。</s>南溪一曲，独对苍翠与孱颜。</s>月白风清长夏。</s>醉里相逢林下。</s>欲辩已忘言。</s>无客问生死，有竹报平安。</s>少年期，功名事，觅燕然。</s>如今憔悴，萧萧华发抱尘编。</s>万里蓬莱归路。</s>一醉瑶台风露。</s>因酒得天全。</s>笑指云阶梦，今夕是何年。
丘<s1>水调歌头<s2>彩舰驾飞，帆影漾江乡。</s>肥梅天气，一声横玉换新阳。</s>惊起沙汀鸥鹭，点破暮天寒碧，极目楚天长。</s>一抹残霞外，云断水茫茫。</s>朔清风，歌白雪，和沧浪。</s>枕流亭馆，昔年行处半荒凉。</s>我欲骖风游戏，收拾烟波佳景，一一付词章。</s>闻说洞天好，何处水中央。
张先<s1>熙州慢<s2>武林乡，占第一湖山，咏画争巧。</s>鹫石飞来，倚翠楼烟霭，清猿啼晓。</s>况值禁垣师帅，惠政流入欢谣。</s>朝暮万景，寒潮弄月，乱峰回照。</s>天使寻春不早。</s>并行乐，免有花愁花笑。</s>持酒更听，红儿肉声长调。</s>潇湘故人未归，但目送游云孤鸟。</s>际天杪。</s>离情尽寄芳草。
姚述尧2<s1>水调歌头<s2>上苑暮春好，烟雨正溟。</s>桃蹊冷落无语，嫩绿翳残红。</s>好是翠乍展，喜见玉英初坼，裁翦费春工。</s>绰约更娇软，轻扬万条风。</s>散清馥，翻素艳，照晴空。</s>佳人羞妒，兢把粉质斗芳容。</s>无限恼人风味，别有留春情韵，都付酒杯中。</s>极目凭阑久，月影在墙东。
无名氏<s1>水调歌头<s2>学易喜加数，富贵正当年。</s>谁识晚成大器，信道古来然。</s>莫叹无闻不足，官政从今艾服，知命自由天。</s>恰合买臣愿，好著祖生鞭。</s>藏学问，通今古，冠英贤。</s>管取一名一第，行折桂枝先。</s>未数奉书朱穆，窃笑表微拭镜，接武引群仙。</s>生日年年庆，绛老愿齐肩。
王高<s1>水调歌头<s2>千枝蔓仙牒，眉宇肖苍龙。</s>就中天赋英杰，玉磬照金锺。</s>满袖春风和气，散在苕溪水，讴歌颂儿童。</s>好个庙堂样，貂弁马头公。</s>烛如椽，香似雾，宴蓬瀛。</s>我家寿酒须信，不与世间同。</s>昨夜欢传清禁，今日黄堂歌舞，千载一相逢。</s>来岁五云里，宣劝折黄封。
王义山<s1>水调歌头<s2>沆瀣金茎露，清洁玉壶冰。</s>分明昨夜，光见南极老人星。</s>山甫秀锺崧岳，传说上符箕尾，造物为时生。</s>一代词科伯，飞上到蓬瀛。</s>紫薇天，丹禁地，掌丝纶。</s>盘洲益国，个样人物只三人。</s>辞却翰林风月，故就湖湘霖雨，天下共为春，试看玉堂□，太半秉洪钧。
廖行之<s1>水调歌头<s2>天下伟人物，荆楚号名流。</s>幅员千里，英气磅礴岳南州。</s>雁峤高参翼轸，石鼓下盘朱府，衮衮应公侯。</s>常记生申旦，明日是中秋。</s>挈明月，翳翔凤，驷飞虬。</s>东南一尉，何事三载漫淹留。</s>谈笑洞庭青草，从此阆风阊阖，高处看鳌头。</s>更种阶庭玉，慈母念方稠。
李昴英<s1>水调歌头<s2>野趣在城市，崛起此台高。</s>谁移蓬岛，冯夷夜半策灵鳌。</s>十万人家碧，四面峰峦涌翠，远岫拍银涛。</s>插汉笔双塔，簸两叶轻。</s>我乘风，时一到，共嬉遨。</s>江山无复偃蹇，弹压有诗豪。</s>宝剑孤横星动，铁笛一声云裂，寒月冰宫袍。</s>沧海一杯酒，世界眇鸿毛。
吴潜<s1>水调歌头<s2>老子百般足，无事可闲忧。</s>几年思返林壑，今日愿方酬。</s>潦倒戏衫舞袖，郎讲门槌拍板，端的这回收。</s>日月两浮毂，身世一虚舟。</s>想鹪鹩，与鸿鹄，不相谋。</s>惊鳞万里深逝，谁肯更吞钩。</s>醉则北窗高卧，醒则南园行乐，莫莫更悠悠。</s>云在山中谷，月在水中洲。
葛胜仲<s1>水调歌头<s2>下濑惊船驶，挥麈恐尊空。</s>谁吹尺八寥亮，嚼徵更含宫。</s>坐爱金波潋滟，影落蒲萄涨绿，夜漏尽移铜。</s>回棹携红袖，一水带香浓。</s>坐中客，驰隽辩，语无同。</s>青鞋黄帽，此乐谁肯换千锺。</s>岩壑从来无主，风月故应长在，赏不待先容。</s>羽化寻烟客，家有左仙翁。
毛滂<s1>水调歌头<s2>九金增宋重，八玉变秦馀。</s>千年清浸，洗净河洛出图书。</s>一段升平光景，不但五星循轨，万点共连珠。</s>垂衣本神圣，补衮妙工夫。</s>朝元去，锵环佩，冷云衢。</s>芝房雅奏，仪凤矫首听笙竽。</s>天近黄麾仗晓，春早红鸾扇暖，迟日上金铺。</s>万岁南山色，不老对唐虞。
李泳<s1>水调歌头<s2>危楼云雨上，其下水扶天。</s>群山四合，飞动寒翠落檐前。</s>尽是秋清栏槛，一笑波翻涛怒，雪阵卷苍烟。</s>炎暑去无迹，清驶久翩翩。</s>夜将阑，人欲静，月初圆。</s>素娥弄影，光射空际绿婵娟。</s>不用濯缨垂钓，唤取龙宫仙驾，耕此万琼田。</s>横笛望中起，吾意已超然。
张榘<s1>飞雪满群山<s2>爱日烘晴，梅梢春动，晓窗客梦方还。</s>江天万里，高低烟树，四望犹拥螺鬟。</s>是谁邀滕六，酿薄暮，同云冱寒。</s>却元来是，铃阁露熏，俄忽老青山。</s>都尽道，年来须更好，无缘农事，雨涩风悭。</s>鹅池夜半，衔枚飞渡，看樽俎折冲间。</s>尽青油谈笑，琼花露，杯深量宽。</s>功名做了，云台写作画图看。
曹冠<s1>水调歌头<s2>游燕赏潭洞，舒啸对云峰。</s>瀑泉飞下银汉，一水净涵空。</s>前度刘郎诗句，祗咏丹青摹写，佳境未亲逢。</s>争似我吟赏，携酒屡从容。</s>濯尘缨，挥羽扇，快薰风。</s>因思往古游者，清兴与今同。</s>泉石因人轻重，岘首名传千古，登览赖羊公。</s>陵谷有迁变，勋烈耀无穷。
汪宗臣<s1>水调歌头<s2>候应黄锺动，吹出百葭灰。</s>五云重压头上，潜蛰地中雷。</s>莫道希声妙寂，竹雄鸣合凤，九寸律初裁。</s>欲识天心处，请问学颜回。</s>冷中温，穷时达，信然哉。</s>彩云山外如画，送上笔尖来。</s>一气先通关窍，万物旋生头角，谁合又谁开。</s>官路春光早，箫落数枝梅。
王之道<s1>水调歌头<s2>琼树挂初日，珠箔卷清霜。</s>夜来溪上微雨，佳节过重阳。</s>共庆当年此际，曾见天麟协梦，华阀挂蓬桑。</s>人作鲁侯祝，俾尔寿而臧。</s>保疲瘵，旌德善，致吉祥。</s>会看报政，朝夕芝检趣徵黄。</s>不藉灵丹九转，不用蟠桃三窃，源远自流长。</s>愿借沧溟富，斟酌荐瑶觞。
王灼<s1>水调歌头<s2>长江飞鸟外，明月众星中。</s>今来古往如此，人事几秋风。</s>又对团团红树，独跨蹇驴归去，山水澹丰容。</s>远色动愁思，不见两诗翁。</s>酒如渑，谈如绮，气如虹。</s>当时痛饮狂醉，只许赏心同。</s>响绝光沈休问，俯仰之间陈迹，我亦老飘蓬。</s>望久碧云晚，一雁度寒空。
王质<s1>水调歌头<s2>晚嶂倚斜日，秋树战悲风。</s>一泓绀紫澄碧，中有睡蛟龙。</s>散作清溪明玉，激上长松流水，雨电乱寒空。</s>抛却红尘袂，飞入妙光宫。</s>佛国大，天溥博，地含洪。</s>空岩乱壑递响，珠影动金容。</s>万古碧潭空界，一点青霄明月，涝漉总无功。</s>云散殿突兀，风动铎丁东。
